<!DOCTYPE html>
<html lang="en" dir="ltr">
  <head>
    <meta charset="utf-8">
    <title>Marcel Wilnicki - a web developer</title>
    <link rel="stylesheet" href="styles.css">
    <link rel="icon" href="favicon.ico">
    <link href="https://fonts.googleapis.com/css?family=Merriweather|Montserrat|Sacramento" rel="stylesheet">
  </head>

  <body>

    <div class="topContainer">
      <img class="top-cloud" src="cloudy.png" alt="cloud-img">
      <h1 class="heading">I'm Marcel.</h1>
      <p class="heading1">a software engineer.</p>
      <img class="bottom-cloud" src="cloudy.png" alt="cloud-img">
      <img class="mountain" src="mission.png" alt="mountain-img">
      <img class="trekker" src="trekking.png" alt="oops, something went wrong">
    </div>

    <div class="middle-container">
      <div class="profile">
        <br>
        <img class="profilePic"src="profile-photo.jpeg" alt="profilePic">
        <h2 class="Hi">Hi.</h2>
        <p>I am a software engineer. I graduated at Warsaw School of Economics and I am currently doing my masters in Informatics and Econometrics at Poznań University of Economics and Business. 
          I have always been good at math and this  ability led me to my current proffesion today : engineering. I am particularly interested in algorithms and artificial intelligence.
        </p>
        <p>
          Największy dom na Arbacie stoi między zaułkiem Nikolskim i Dienieżnym, czyli
dzisiejszym zaułkiem Płotnikowa i ulicą Wiesnina. Trzy siedmiopiętrowe budynki tłoczą
się jeden za drugim, fasada pierwszego wyłożona jest białymi płytkami ceramicznymi.
Wiszą tabliczki: “Hafciarstwo”, “Leczenie wad wymowy”, “Choroby weneryczne i układu
moczopłciowego”. Niskie, łukowo sklepione bramy, obite na krawędziach żelazną blachą,
łączą dwa głębokie ciemne podwórza.
Sasza Pankratow wyszedł z domu i skręcił w lewo, w stronę placu Smoleńskiego. Przed
kinem “Arbacki Ars” przechadzały się już parami dziewczyny arbackie i dorogomiłowskie, i
te z Pluszczychy. Kołnierze płaszczy niedbale podniesione, umalowane usta, podwinięte
rzęsy, wyczekujące spojrzenia, na szyi kolorowa apaszka - jesienny arbacki szyk. Skończył
się seans, widzów wypuszczano przez podwórze, tłum tłoczył się w wąskiej bramie, w której
dodatkowe wesołe zamieszanie robiła grupka wyrostków - odwiecznych gospodarzy tych
miejsc.
Arbat kończył swój dzień. Po jezdni, już asfaltowej, choć między torami tramwajowymi
wciąż jeszcze brukowanej kocimi łbami, sunęły, wymijając stare dorożki, pierwsze
radzieckie samochody GAZ i AMO, Z zajezdni wyjeżdżały dwu- lub nawet trzywagonowe
tramwaje - beznadziejna próba zaspokojenia komunikacyjnych potrzeb wielkiego miasta. A
pod ziemią drążono już pierwszą linię metra i na placu Smoleńskim nad wykopem
sterczała drewniana wieża.
Katia czekała na Saszę na Diewiczym Polu, koło klubu zakładów “Kauczuk” - szarooka
stepowa dziewczyna o wystających kościach policzkowych, ubrana w sweter z grubej
wiejskiej wełny. Zalatywało od niej winem.
- Wypiłyśmy z dziewczynami czerwonego. A ty nie świętujesz?
- A jakie to święto?
- Jakie... Matki Boskiej Orędowniczki.
- Aha...
- Takie to i “aha”.
- Dokąd pójdziemy?
- Dokąd... Do przyjaciółki.
- Co wziąć?
- Zakąskę tam mają. Kup wódki.
Przez zaułek Bolszoj Sawwinskij, obok starych baraków robotniczych, skąd dobiegały

pijackie głosy, nieskładny śpiew, dźwięki harmonijki i patefonu, potem wąskim przejściem
między drewnianymi płotami fabrycznymi zeszli na nadbrzeże. Po lewej stronie widniały
szerokie okna fabryk Swierdłowa i Liwersa, po prawej była rzeka Moskwa, przed nimi -
mury klasztoru Nowodiewiczego i stalowy ażur mostu kolei obwodowej, a dalej błota i łąki,
Koczki i Łużniki...
- Dokąd mnie prowadzisz?
- Dokąd, dokąd... Chodź, biedny idzie boso, gdzie go oczy niosą.
Objął ją, próbowała strącić jego rękę.
- Wytrzymaj trochę.
Sasza ścisnął mocniej jej ramiona.
- Nie stawiaj się.
Trzypiętrowy nie otynkowany budynek stał na uboczu. Przeszli przez długi, słabo
oświetlony korytarz, mijając niezliczone drzwi. Przed ostatnimi Katia powiedziała:
- U Marusi jest jej przyjaciel. O nic nie pytaj.
Na tapczanie, twarzą do ściany, spał jakiś mężczyzna, przy oknie siedziały dzieci,
chłopiec i dziewczynka w wieku dziesięciu-jedenastu lat, obejrzały się na drzwi, przywitały
Katię. W kącie, przy stole kuchennym stojącym obok umywalki krzątała się niewysoka,
znacznie starsza od Katii kobieta o miłej i dobrej twarzy. To właśnie była Marusia.
- A my już myśleliśmy, że nie przyjdziecie - powiedziała, wycierając ręce i zdejmując
fartuch - myśleliśmy, że wypuściliście się gdzieś... Wasilu Pietrowiczu, niech pan wstanie,
goście przyszli.
Mężczyzna wstał - chudy, ponury, przygładził rzadkie włosy, przejechał dłonią po
twarzy, otrząsając się ze snu. Kołnierzyk koszuli był zmięty, węzeł krawata rozluźnił się.
- Pierogi obeschły - Marusia zdjęła ściereczkę z leżących na stole żytnich pierogów. -
Ten jest z soją, ten z kartoflami, a ten z kapustą. Toma, podaj talerze.
Dziewczynka postawiła na stole talerze.
Katia zdjęła żakiet, wyciągnęła z kredensu noże i widelce, od razu zaczęła nakrywać do
stołu, wiedziała, gdzie co leży, najwidoczniej była tu nie pierwszy raz.
- Zrób porządek - poleciła Marusi.
- Przysnęliśmy po obiedzie - usprawiedliwiała się Marusia, zgarniając z krzeseł
ubrania. - Dzieciaki papieru nacięły, Witia, pozbieraj te śmieci.
Pełzając po podłodze chłopiec posprzątał ścinki papieru.
Wasilij Pietrowicz umył się nad umywalką, poprawił krawat.
Marusia z każdego pieroga odkroiła dzieciom po kawałku, położyła na parapecie.

- Jedzcie!
Wasilij Pietrowicz rozlał wódkę.
- No to pod święto!
- Pod stołem się spotkamy - Katia unikała wzroku Saszy. Pierwszy raz przyprowadziła
go do swoich znajomych, piła tu wódkę - dotychczas piła przy nim tylko czerwone wino.
- Jakiego czarnookiego sobie przygruchała - wesoło powiedziała Marusia wskazując na
Saszę.
- Czarnookiego i kędzierzawego - uśmiechnęła się Katia.
- W młodości czupryna, na starość łysina - obwieścił Wasilij Pietrowicz i znów sięgnął
po butelkę. Nie wydawał się już Saszy taki ponury, jego rozmowność świadczyła o chęci
podtrzymania znajomości. Również Marusia patrzyła na nich z sympatią i zrozumieniem.
Życzliwość Marusi sprawiała Saszy przyjemność, podobał mu się ten dom na
peryferiach, piosenka i harmonia za ścianą.
- Dlaczego pan nie je? - spytała Marusia.
- Jem, dziękuję, smaczne pierogi.
- Żeby było z czego, to nie takie bym zrobiła. A tak nawet drożdży nie ma. Na szczęście
Wasilij Pietrowicz przyniósł.
Wasilij Pietrowicz z powagą powiedział coś na temat drożdży.
Dzieci chciały jeszcze pieroga.
Marusia znów odkroiła im po kawałku.
- Myślicie, że to wszystko dla was? Dość już tej zabawy, jazda do mycia!
Zebrała ich pościel i wyniosła z pokoju, do sąsiadki.
Dzieci poszły spać. Potem pożegnał się Wasilij Pietrowicz. Marusia wyszła go
odprowadzić. Wychodząc powiedziała do Katii:
- Weź z szafy czyste prześcieradło.
- Po co on jej? - spytał Sasza, gdy za Marusią zamknęły się drzwi.
- Mąż alimentów nie płaci, szukaj wiatru w polu! A żyć trzeba.
- I tak przy dzieciach?
- A co, lepiej żeby głodne siedziały?
- Stary jest.
- Ona też niemłoda.
- Czemu się z nią nie żeni?
Popatrzyła na niego spode łba.
- A czemu ty nie żenisz się ze mną?

- Co, chcesz wyjść za mąż?
- Chcesz... Dość już tego! Chodźmy spać.
To też było niezwykłe. Za każdym razem musiał zdobywać ją tak jak na początku, a dziś
sama ściele łóżko, rozbiera się. Powiedziała tylko:
- Zgaś światło.
Potem pieściła palcami jego włosy...
- Silny jesteś, dziewuchy pewnie na ciebie lecą, tylko bardzo nieostrożny - pochyliła się
nad nim, zajrzała w oczy.
- Urodzę ci takiego z czarnymi oczkami, nie boisz się?
No tak, prędzej czy później musiało się to przytrafić. Trudno, usunie, dziecko nie jest
potrzebne ani jemu, ani jej.
- Jesteś w ciąży?
Położyła głowę na jego ramieniu, wtuliła się w niego, jakby szukając obrony przed
nieszczęściami i niedolami swojego życia.
Co o niej właściwie wie? Gdzie ona mieszka? U ciotki? W hotelu robotniczym?
Wynajmuje jakiś kąt? Usunąć ciążę... Co Katia powie w domu, jakie zaświadczenie pokaże
w pracy? A jeżeli już jest za późno? Gdzie się podzieje z dzieckiem?
- Jeżeli wpadłaś, to musisz urodzić. Pobierzemy się.
Nie podnosząc głowy spytała:
- A jak nazwiemy małego?
- Pomyślimy, czasu jest dużo.
Parsknęła śmiechem, odsunęła się od niego.
- Ty się nie ożenisz, a i ja za ciebie nie wyjdę. Ile masz lat? Dwadzieścia dwa? To jestem
starsza od ciebie. Ty jesteś wykształcony, a ja co? Sześć klas... Wyjdę, ale nie za ciebie.
- A za kogo? Ciekawe!
- Ciekawe... Jest taki chłopak, nasz, ze wsi.
- Gdzie on jest?
- Gdzie... Na Uralu, przyjedzie i zabierze mnie.
- Kto to?
- Kto... Mechanik.
- Dawno go znasz?
- Mówiłam ci, z naszej wsi.
- Dlaczego do tej pory się z tobą nie ożenił?
- Jeszcze się nie wyszumiał, to i nie miał chęci do żeniaczki.

- Aha, a teraz już się wyszumiał?
- Teraz ma trzydziestkę. Żebyś wiedział, jakie panienki na niego leciały...
- Kochasz go?
- No, kocham.
- To dlaczego spotykasz się ze mną?
- Dlaczego i dlaczego... Też chcę użyć życia. Przesłuchuje jak na milicji, a niechże cię!
- To kiedy po ciebie przyjedzie?
- Jutro.
- I już się więcej nie spotkamy?
- A co, na wesele mam cię zaprosić? To krzepki chłopak, raz trzaśnie, i już cię nie ma.
- To się jeszcze okaże.
- No no...
- Ale przecież jesteś w ciąży.
- Kto tak powiedział?
- Ty powiedziałaś.
- Nic nie mówiłam. Sam wymyśliłeś.
Ktoś cichutko zapukał do drzwi. Katia wpuściła Marusię, wróciła do Saszy.
- Odprowadziłam - Marusia zapaliła światło. - Będziecie pić herbatę?
Sasza sięgnął po spodnie.
- Co pan? - zdziwiła się Marusia. - Proszę się nie krępować.
- On jest wstydliwy - zażartowała Katia. - Wstydzi się ze mną chodzić, żenić się chce...
- Ożenek sprawa prosta - powiedziała Marusia - i rozwód sprawa prosta.
Sasza nalał sobie resztę wódki, zakąsił pierogiem. Właściwie powinien być wdzięczny
Katii za tak pomyślne i proste zakończenie ich związku. Ten mechanik pewnie rzeczywiście
istnieje, ale nie o niego chodzi. Chodzi o to, że Katia znów się z nim droczy, a on rozkleił się
jak głupi. Wstał.
- A ty dokąd? - spytała Katia.
- Do domu.
- Co też pan - obruszyła się Marusia. - Niech pan śpi, rano pan sobie pójdzie, ja
przenocuję u sąsiadki, przecież nikomu pan tu nie przeszkadza.
- Muszę iść.
Katia patrzyła na niego.
- Trafisz stąd?
- Nie zabłądzę.

Przyciągnęła go do siebie.
- Zostań.
- Pójdę. Życzę ci wszystkiego najlepszego.
A jednak to fajna dziewczyna! Szkoda. Jeżeli nie zadzwoni, to rzeczywiście nigdy się już
nie zobaczą: nie zna jej adresu, Katia nigdy nie chciała mu go podać - “ciotka mnie
zeklnie”, nie mówi nawet, w jakiej fabryce pracuje - “bo sterczałbyś tylko pod portiernią”.
Dawniej od czasu do czasu dzwoniła do niego z automatu, szli do kina albo do parku,
potem znikali w głębi Ogrodu Nieskucznego. W świetle księżyca bielały płócienne leżaki,
Katia odwracała się. “Też wymyślił... Ale się przyczepił...” A później przytulała się do niego,
wargi miała suche, spierzchnięte, zanurzała w jego włosach swoje szorstkie palce.
- Na początku wzięłam cię za Cygana. Koło naszej wsi stali kiedyś Cyganie, też tacy
czarni. Ale ty masz gładką skórę.
Latem, gdy mama była na daczy u siostry, Katia przychodziła do niego, spojrzenie
zagniewane, krępowała się wysiadujących na podwórzu sąsiadek. “Wybałuszają gały. W
życiu więcej tu nie przyjdę”.
Telefonując najpierw milczała, potem odkładała słuchawkę, dzwoniła jeszcze raz.
- Katia, to ty?
- No, ja...
- Dlaczego nic nie mówisz?
- Nawet nie dzwoniłam...
- Spotkamy się?
- Gdzież to się spotkamy?
- Może koło parku?
- Też wymyślił... Przyjeżdżaj na Diewiczkę.
- O szóstej, o siódmej?
- Wpadnę o szóstej...
Sasza wspominał teraz to wszystko, czekał na jej telefon. Następnego dnia chciał jak
najszybciej wrócić z instytutu do domu - a nuż zadzwoni. Musiał jednak zostać dłużej,
przygotować gazetkę ścienną na rocznicę Października. A potem wezwano go na zebranie
egzekutywy.
Przy drzwiach nie było wolnych miejsc. Sasza przecisnął się między stłoczonymi
rzędami krzeseł potrącając siedzących na nich ludzi, co wywołało niezadowolone
spojrzenie Baulina, sekretarza organizacji partyjnej - jasnowłosego osiłka o prostej, upartej
twarzy i szerokich barach, rozpierających granatową satynową koszulę, zapiętą pod krótką

szyją na dwa białe guziki. Gdy Sasza usiadł wreszcie w kącie, Baulin oderwał od niego
wzrok i znów zwrócił się do Kriworuczki:
- To wy, Kriworuczko, zawaliliście budowę akademików. Przyczyny obiektywne nikogo
tu nie interesują! Że środki przerzucono na budowy szturmowe? Wy nie odpowiadacie za
Magnitkę, tylko za instytut! Dlaczego nie uprzedziliście, że terminy są nierealne! Ach tak,
realne... To dlaczego nie dotrzymane? Co z tego, że dwadzieścia lat należycie do partii? Za
dawne zasługi w pas się pokłonimy, ale za błędy będziemy bić!
Ton Baulina zdziwił Saszę. Kriworuczki, zastępcy dyrektora, studenci trochę się bali. W
instytucie mówiło się o jego chlubnej wojennej przeszłości, do dziś chodzi w bluzie,
bryczesach i wojskowych butach. Ten przygarbiony mężczyzna z długim smętnym nosem i
workami pod oczami nigdy i z nikim nie wdawał się w rozmowy, nawet na powitanie
odpowiadał jedynie skinięciem głowy.
Kriworuczko zaciskał dłoń na oparciu krzesła. Sasza widział, jak drżą mu palce. Słabość
człowieka tak zawsze groźnego sprawiała żałosne wrażenie. Budowa stała, bo nie
dostarczano materiałów. O tym jednak nikt tutaj nie mówi. Jedynie Janson, dziekan
wydziału Saszy, flegmatyczny Łotysz, zwrócił się pojednawczo do dyrektorki instytutu
Glińskiej:
- A może wyznaczyć dodatkowy termin?
Glińska milczała. Siedziała z obrażoną miną człowieka, którego los pokarał tak
nieudolnym zastępcą. Wstał aspirant Łozgaczew, wysoki, okazały, teatralnym gestem
wzniósł ręce do góry.
- Czyżby i łopaty wysłano na Magnitkę? Studenci gołymi rękami ryli zmarzniętą
ziemię? Proszę, tam siedzi komsorg grupy, niech opowie, jak pracowali bez łopat!
Baulin przyjrzał się Saszy z zainteresowaniem. Sasza wstał.
- Nie pracowaliśmy bez łopat. Magazyn był zamknięty. Potem przyszedł magazynier i
wydał łopaty.
- Długo czekaliście? - nie podnosząc głowy spytał Kriworuczko.
- Z dziesięć minut.
Łozgaczew, który tak niefortunnie powołał Saszę na świadka, z wyrzutem pokręcił
głową, jak gdyby niedopatrzenie to było winą Saszy, a nie jego.
- Ale wszystko się ułożyło? - uśmiechnął się Baulin.
- Ułożyło - odpowiedział Sasza.
- A ile czasu pracowaliście, a ile nie?
- Przecież nie było materiałów.

- Skąd o tym wiesz?
- Wszyscy przecież wiedzą.
- Niepotrzebnie bawisz się w adwokata, Pankratow - surowo powiedział Baulin. - I nie
w porę!
Starając się nie patrzeć na Kriworuczkę członkowie egzekutywy przegłosowali
wydalenie go z partii. Wstrzymał się tylko Janson.
Zgarbiony jeszcze bardziej niż zwykle Kriworuczko wyszedł z sali.
- Wpłynęło oświadczenie docenta Azizjana - oznajmił Baulin i spojrzał na Saszę, jak
gdyby chciał spytać: a co powiesz teraz, Pankratow?
Azizjan prowadził w grupie Saszy wykłady z podstaw rachunkowości socjalistycznej.
Przeważnie jednak mówił nie o rachunkowości, nawet nie o jej podstawach, ale o tych,
którzy podstawy te podważają. Sasza na zajęciach głośno wyraził pogląd, że nie
zaszkodziłoby dać studentom jakieś pojęcie o rachunkowości jako takiej. Azizjan,
kędzierzawy, obłudny cwaniak, roześmiał się wtedy. A teraz oskarżał Saszę o wystąpienie
przeciwko marksistowskiej analizie nauk ekonomicznych.
- Było tak? - Baulin patrzył na Saszę zimnymi niebieskimi oczami.
- Nie mówiłem, że teoria jest niepotrzebna. Powiedziałem tylko, że z rachunkowości nic
nie umiemy.
- Partyjność nauki cię nie interesuje?
- Interesuje. Ale konkretna wiedza też.
- A więc dla ciebie partyjność i konkretność to dwie różne sprawy?
Znów wstał Łozgaczew.
- No, towarzysze... Skoro publicznie głosi się apolityczność nauki... I jeszcze jedno:
Pankratow chciał narzucić egzekutywie swoją szczególną opinię o Kriworuczce, odgrywał
tu przedstawiciela szerokich mas studenckich. A właściwie, Pankratow, to kogo wy tu
reprezentujecie?
Janson siedział ponury, grubymi palcami bębnił o mocno wypchaną teczkę.
Glińska pochyliła się ku Baulinowi.
- Może przekazać sprawę organizacji komsomolskiej...
W jej głosie pobrzmiewał ton urzędowego znużenia: problem mało istotny, jakiś nic nie
znaczący student. Łozgaczew spojrzał na Baulina, wydało mu się, że propozycja Glińskiej
może wzbudzić niezadowolenie tamtego.
- Egzekutywa nie powinna uchylać się...
To nieostrożne słowo zadecydowało o wszystkim.

- Nikt się nie uchyla - zmarszczył brwi Baulin - ale jest ustalony tryb. Niech Komsomoł
rozpatrzy sprawę. Zobaczymy, jak tam u nich z dojrzałością polityczną.
Na wieszaku wisiał brązowy skórzany płaszcz. Wujek Mark!
- Włóczysz się?
Sasza pocałował Marka w gładko wygolony policzek. Wokół Marka unosił się zapach
dobrego tytoniu fajkowego i wytwornej wody kolońskiej, “dyskretny urok kawalerstwa”,
jak mawiała mama. Mark wyglądał na więcej niż swoje trzydzieści pięć lat - krągły, wesoły,
łysiejący wujaszek. I tylko ostre spojrzenie zza żółtawych szkieł okularów zdradzało żelazną
wolę tego człowieka, jednego z generałów przemysłu, niemal tak legendarnego jak jego
gigantyczna budowa na Wschodzie - nowa baza metalurgiczna Związku Radzieckiego,
niedostępna dla nieprzyjacielskiego lotnictwa, strategiczne zaplecze proletariackiego
mocarstwa.
- A już myślałem, że się ciebie nie doczekam, pewnie nocuje gdzie indziej, myślę
sobie...
- Sasza zawsze nocuje w domu - powiedziała mama.
Na stole portwain, różowawa kiełbasa delikatesowa, szproty, chlebki tureckie -
przysmaki, które zawsze przywoził Mark, obok tradycyjny domowy pieróg mamy. Mark
najwidoczniej zdążył uprzedzić o swoim przyjeździe.
- Na długo przyjechałeś? - spytał Sasza.
- Dziś przyjechałem, jutro wyjeżdżam.
- Stalin go wezwał - wtrąciła mama.
Była dumna z brata, była dumna z syna - więcej powodów do dumy nie miała, samotna
kobieta, porzucona przez męża, mała, tęga, o bladej, niebrzydkiej jeszcze twarzy i siwych,
gęstych wijących się włosach.
Mark wskazał ręką na leżący na podłodze pakunek.
- Rozwiń.
Sofia Aleksandrowna zaczęła rozplątywać supeł.
- Daj no!
Sasza nożem przeciął szpagat. Dla siostry Mark przywiózł kupon materiału na płaszcz i
puszystą chustkę. Sasza dostał garnitur z ciemnogranatowego bostonu. Nieco pognieciona
marynarka leżała doskonale.
- Jak ulał - pochwaliła Sofia Aleksandrowna. - Dziękuję, Mark, on już zupełnie nie miał
w czym chodzić.
Sasza z zadowoleniem przeglądał się w lustrze. Mark zawsze przywoził w prezencie to

co trzeba. W dzieciństwie zaprowadził siostrzeńca do szewca i obstalował dla niego
wysokie chromowe buty, takich butów nie miał nikt ani na podwórku ani w szkole. Sasza
był z tych butów bardzo dumny i do dziś pamiętał ich zapach, pamiętał też ostry zapach
skóry i dziegciu w warsztacie szewca.
Tego wieczoru Marka kilkakrotnie proszono do telefonu. Niskim władczym głosem
wydawał polecenia dotyczące funduszów, limitów, transportu, uprzedził, że będzie
nocować na Arbacie, i kazał przysłać samochód na ósmą. Wróciwszy do pokoju, rzucił
okiem na butelkę.
- Oho!
- Pij, towarzyszu, dopóki można, zalewaj swój nieszczęsny los - zaśpiewał Sasza
ulubioną piosenkę Marka. Właśnie od niego usłyszał ją po raz pierwszy - dawno temu,
jeszcze w dzieciństwie.
- Tej nocy troski przegnajmy precz - podchwycił Mark. - Tak to idzie?
- Dokładnie tak! - Sasza zaśpiewał znowu:
Może jutro o tej porze
Cze-Ka załomocze w drzwi,
lub Kołczaka o tej porze
rozstrzelamy w tajdze my.

Głos i słuch odziedziczył po matce, kiedyś proponowano jej występ w radiu, ale ojciec
się nie zgodził.
Może jutro o tej porze
przyjaciele zechcą wpaść,
a być może o tej porze
rozstrzelają wszystkich nas!

- Dobra piosenka - powiedział Mark.
- Ale źle ją śpiewacie - zauważyła Sofia Aleksandrowna. - Jak chór ślepych.
- Jak duet ślepych - roześmiał się Mark.
Posłali mu na tapczanie. Sasza położył się na brezentowym łóżku polowym.
Mark zdjął marynarkę, szelki, koszulę i zostawszy w lamowanym wzorzystą niebieską
tasiemką podkoszulku poszedł do łazienki.
Czekając na niego, Sasza leżał z rękami pod głową...
Po zebraniu, na schodach Janson poklepał go po ramieniu. Ten jedyny przyjazny i

mający dodać otuchy gest podkreślił tylko pustkę, którą odczuł wokół siebie Sasza. Inni
udawali, że śpieszą się do domu, do stołówki. Po drodze do przystanku, na błotnistej jezdni
zapuszczonego przedmieścia wyminął go czarny samochód. Glińska siedziała obok
kierowcy, odwracając głowę mówiła coś do siedzących z tyłu. To, że rozmawiali, że
przemknęli obok Saszy nie zauważając go i nie myśląc o nim, znów wywołało to uczucie
pustki, niesprawiedliwego odtrącenia.
Glińską Sasza znał jeszcze ze szkoły, widywał ją na zebraniach komitetu
rodzicielskiego, jej syn Jan chodził z nim do jednej klasy - ponury, małomówny chłopak,
interesujący się wyłącznie alpinizmem. Glińska była żoną pracownika Kominternu, polski
akcent nadawał jej kategorycznym wypowiedziom nieco nienaturalny odcień. Zdawało się,
że Glińska mimo wszystko zabierze głos na zebraniu egzekutywy, w końcu za akademiki
jest odpowiedzialna w takim samym stopniu, co i Kriworuczko. Ale milczała.
Wrócił Mark, umyty, odświeżony, wyciągnął z sakwojaża wodę kolońską, natarł się,
wszedł pod kołdrę, przez chwilę mościł się, szukając najwygodniejszej pozycji do snu, zdjął
okulary i gestem krótkowidza wymacał miejsce, by je położyć.
Przez jakiś czas milczeli, potem Sasza spytał:
- Po co Stalin cię wezwał?
- Nie Stalin mnie wezwał, wezwano mnie, żeby przekazać jego polecenia.
- Mówią, że jest niewysoki.
- Taki jak ty i ja.
- A na trybunie wygląda na wysokiego.
- Tak.
- Kiedy było pięćdziesięciolecie jego urodzin - powiedział Sasza - nie podobała mi się
jego odpowiedź na życzenia, to coś w rodzaju “zrodziła mnie partia na obraz i
podobieństwo swoje”.
- To znaczyło, że życzenia odnoszą się do całej partii, a nie do niego osobiście.
- A czy to prawda, że Lenin pisał, że Stalin jest bezwzględny i nielojalny?
- Skąd o tym wiesz?
- Co za różnica... Wiem. Pisał tak?
- Są to cechy czysto osobiste - powiedział Mark - i nie najważniejsze. Najważniejsza jest
linia polityczna.
- Czy to można rozgraniczać? - zaoponował Sasza, przypomniawszy sobie Baulina i
Łozgaczewa.
- Masz wątpliwości?

- Nie myślałem o tym. Też jestem za Stalinem. Ale za dużo tego wychwalania. To jakoś
razi.
- Niezrozumiałe - to nie znaczy jeszcze nieprawidłowe - powiedział Mark. - Trzeba
wierzyć w partię. Nadchodzą surowe czasy.
Sasza uśmiechnął się.
- Dziś przekonałem się o tym na własnej skórze.
Opowiedział o zebraniu egzekutywy.
- Rachunkowość? Czy to aż tak zasadnicza kwestia, że...
- No wiesz... Jakieś kwestie muszą być zasadnicze.
- Sprzeczać się z wykładowcą przy wszystkich, to nietakt.
- Nie oskarżają mnie o nietakt, tylko o apolityczność. I chcą, żebym się przyznał,
rozumiesz?
- Jeżeli popełniłeś błąd, to możesz się przyznać.
- Nie doczekają się. Do czego mam się przyznawać? Lipa!
- Dyrektorem jest nadal Glińska?
- Tak.
- Była na zebraniu?
- Była.

2
Mark Aleksandrowicz polecił kierowcy jechać przodem, a sam poszedł piechotą.
Przejrzysty jesienny poranek, rześki chłodek. Śpieszyli do pracy urzędnicy, gwarna
kolejka kobiet stała pod piekarnią, milcząca kolejka mężczyzn - pod trafiką.
Spośród wszystkich swoich sióstr Mark zawsze najbardziej kochał Sonię, współczuł jej,
tak bezbronnej zwłaszcza teraz, gdy odszedł od niej mąż. Kochał też Saszę. Dlaczego
przyczepili się do chłopaka? Przecież powiedział prawdę, a za to chcą go złamać, żądają
skruchy za nie popełnione winy. On sam też namawiał Saszę do tego.
Mark Aleksandrowicz przeciął plac Arbacki i poszedł Wozdwiżenką, nieoczekiwanie
cichą i pustą po gwarnym Arbacie. Jedynie pod sklepem Wojentorgu spory tłum czekał na
jego otwarcie, a drugi, mniejszy, tłoczył się przy wejściu do biura Kalinina. Mark
Aleksandrowicz wsiadł do samochodu i mijając Mochową, Ochotnyj Riad, przez plac
Teatralny i Łubiański pojechał na plac Nogina, gdzie w ogromnym szarym
czteropiętrowym gmachu, w plątaninie długich korytarzy i niezliczonych pokoi mieścił się
Ludowy Komisariat Przemysłu Ciężkiego.
Tysiące ludzi przybywało do tego budynku z najdalszych zakątków kraju, tu
podejmowano decyzje, planowano, zatwierdzano. Jak zawsze wizytę w komisariacie Mark
Aleksandrowicz rozpoczął nie od naczelników poszczególnych komisji, lecz od biur i
działów. I to, że Riazanow, kierujący największą budową na świecie, ulubieniec
Ordżonikidzego, odwiedza przede wszystkim zwykłych szeregowych pracowników,
sprawiało im przyjemność: liczy się z nimi, rozumie ich potęgę, potęgę aparatu. Tym
chętniej więc zajmowali się jego sprawami i załatwiali je tak, jak wymagał tego interes huty
- dumy i chluby pięciolatki, czyli tak, jak chciał Mark Aleksandrowicz.
Obszedłszy działy dotarł na pierwsze piętro, przemierzył kilka korytarzy, znów wszedł
na schody, zszedł z innych i znalazł się w zacisznym, pustawym skrzydle budynku, gdzie
mieściły się gabinety komisarza ludowego i jego zastępców. W sekretariacie, pełnym
dywanów, biurek i telefonów, wszyscy znali Riazanowa, toteż wszedł do Budiagina bez
anonsowania.
Budiagina, członka KC, znajomego Stalina jeszcze z zesłania, kilka miesięcy temu
odwołano z placówki dyplomatycznej. Były ambasador w największym mocarstwie Europy,
otrzymał stanowisko zastępcy komisarza ludowego. Krążyły słuchy, że odwołanie nie było
sprawą przypadku - Budiagin popadł w niełaskę. Jednak ze szczupłej, ozdobionej czarnym
wąsem twarzy Budiagina, z jego szarych, osadzonych pod gęstymi brwiami oczu nie można
było nic wyczytać. Ci proletariaccy inteligenci, zmieniający szynel komisarza wojskowego

na ambasadorski frak, skórzaną kurtkę gubernialnego przewodniczącego Cze-Ka na
garnitur dyrektora trustu, dla Marka Aleksandrowicza zawsze byli uosobieniem groźnego
ducha Rewolucji, miażdżącej siły Dyktatury.
Rozmowa dotyczyła czwartego pieca. Jego budowa powinna zostać zakończona przed
dniem rozpoczęcia XVII zjazdu partii, w ciągu pięciu miesięcy, a nie ośmiu, jak
przewidywał plan. Obaj rozumieli, że w tym przypadku względy gospodarcze muszą
ustąpić miejsca efektowi politycznemu. Taka bowiem była wola Stalina.
Gdy omówili już wszystko, Mark Aleksandrowicz spytał:
- Znacie Saszę Pankratowa, mojego siostrzeńca? Chodzi do szkoły z waszą córką.
- Znam - twarz Budiagina znów była nieprzenikniona.
- Głupia historia...
Mark Aleksandrowicz krótko zreferował sprawę.
- Sasza to uczciwy chłopak - powiedział Budiagin.
- Apolityczność rachunkowości - wyobraźcie sobie! Dyrektorem jest tam Glińska, nie
znam jej, ale wy ją znacie. Porozmawiajcie z nią, o ile nie sprawi wam to kłopotu. Szkoda
chłopaka, zaszczują go. Mógłbym zwrócić się do Czerniaka, ale nie chciałbym, żeby sprawa
dotarła do komitetu rejonowego.
- Czerniak nie jest już sekretarzem - powiedział Budiagin.
- Jak to?
- Tak to...
- Do czego my dojdziemy?
Budiagin wzruszył ramionami.
- Zjazd w styczniu - i bez żadnej przerwy mówił dalej: - Saszka to zuch chłopak, bywa u
nas. Dziwne, że nic nie powiedział.
- On nie z tych, co proszą o pomoc.
- Czy Glińska będzie w stanie coś zrobić? - spytał Budiagin z powątpiewaniem.
- Nie wiem. Ale nie pozwolę zniszczyć chłopca. Nie wolno kaleczyć młodych, oni
dopiero zaczynają żyć.
- Takie rzeczy dzieją się teraz nie tylko z twoim siostrzeńcem - powiedział Budiagin.
Mark Aleksandrowicz zszedł do fryzjera, ostrzygł się, i choć nigdy tutaj tego nie robił,
ogolił. Natychmiast zresztą pożałował swojej decyzji: fryzjer spryskał go wodą kolońską,
ostry zapach nie podobał się Markowi. Z nieprzyjemnym poczuciem tego obcego, natrętnie
drogeryjnego zapachu poszedł do stołówki dla członków kolegium.
- Towarzyszu Riazanow, jesteście proszeni do towarzysza Siemuszkina - zwróciła się do

niego bufetowa.
Wszedł na górę. Anatolij Siemuszkin, sekretarz Ordżonikidzego, przywitał się z nim
oschle wyrażając niezadowolenie, że Marka Aleksandrowicza nie ma pod ręką i to w chwili,
kiedy jest potrzebny. Siemuszkin do wszystkich zwracał się per “ty”, nie uznawał nikogo
oprócz Sergo i bano się go nie mniej niż samego Sergo. Podczas wojny domowej był jego
adiutantem, a od dwudziestego pierwszego roku - sekretarzem na Zakaukaziu, w CKK-RKI
i tu, w komisariacie.
CKK-RKI - Centralna Komisja Kontrolna - Inspekcja Robotniczo-Chłopska.
Z mistrzowsko znaczącym i wciąż niezadowolonym wyrazem twarzy Siemuszkin
wykręcił numer telefonu...
- Towarzysz Riazanow przy aparacie...
I oddał słuchawkę Markowi Aleksandrowiczowi.
...O czwartej oczekiwany jest na Kremlu.
Mark Aleksandrowicz domyślał się, że właśnie w tym celu został wezwany do Moskwy,
ale bilet powrotny już mu wręczono, był więc przekonany, że spotkanie zostało odwołane.
A jednak za czterdzieści minut będzie u Stalina.
Z drugiego aparatu Siemuszkin połączył się z Bobrińskim Kombinatem Chemicznym,
tam mu powiedziano, że Grigorij Konstantinowicz wyjechał w teren. Mimo to Siemuszkin
wydzwaniał nadal, zatrzymywał Marka Aleksandrowicza uważając, że lepiej spóźnić się do
Stalina niż iść do niego bez wytycznych Ordżonikidzego. Mark Aleksandrowicz był innego
zdania. Siemuszkin obracał się tylko w najwyższych kręgach, on zaś w tych kręgach działał.
I sekretarska krzątanina Siemuszkina nie powinna mu w tym przeszkadzać.
Był absolutnie spokojny i opanowany. Irytował go tylko obcy, fryzjerski zapach. Nie
mógł stanąć przed Stalinem taki świeżutki. Ponownie zszedł do fryzjera, kazał umyć sobie
twarz i głowę. Fryzjer, zostawiwszy siedzącego w sąsiednim fotelu klienta, zastygł przed
nim z ręcznikiem w dłoniach. Tamten dobroduszny Mark Aleksandrowicz, który pół
godziny temu żartował z nim na temat łysiejących mężczyzn, już nie istniał. Władcza twarz,
szczególnie teraz, gdy zdjął okulary, wydawała się bezlitosna.
W bramie Troickiej Mark Aleksandrowicz oddał swoją legitymację partyjną. Okienko
zatrzasnęło się, potem znowu otworzyło, za szybą mignęła sylwetka oficera, oficer schylił
się i dopiero wtedy Mark Aleksandrowicz go zobaczył.
- Macie broń?
- Nie.
- Co jest w teczce?

Mark Aleksandrowicz podniósł teczkę, otworzył.
Dyżurny zwrócił mu legitymację z włożoną do środka przepustką.
W drzwiach osobnego wejścia stali dwaj żołnierze z karabinami. Jeden z wartowników
spojrzał na zdjęcie w legitymacji, po czym omiótł twarz Marka uważnym służbowym
wzrokiem.
Mark Aleksandrowicz rozebrał się w niewielkiej szatni i wszedł na drugie piętro. Pod
drzwiami gabinetu cywilny funkcjonariusz jeszcze raz sprawdził jego dokumenty.
W obszernym gabinecie za biurkiem siedział Poskriebyszew. Mark Aleksandrowicz
widział go po raz pierwszy i natychmiast zauważył, jak toporną i nieprzyjemną twarz ma
ten człowiek. Wymienił swoje nazwisko.
Poskriebyszew zaprowadził Marka do sąsiedniego pomieszczenia - sekretariatu,
wskazał mu sofę, a sam wszedł do gabinetu, starannie zamykając za sobą drzwi. Po chwili
wrócił.
- Towarzysz Stalin oczekuje was.
Przestronny gabinet Stalina miał wydłużony kształt. Po lewej stronie wisiała ogromna
mapa Związku Radzieckiego. Po prawej, między oknami, stały szafy z książkami, miejsce w
kącie przy wejściu zajmował duży globus, a przeciwległy, oddalony kąt - biurko i fotel.
Pośrodku - długi stół, nakryty zielonym suknem, i krzesła.
Stalin przechadzał się po gabinecie, przystanął, gdy otworzyły się drzwi. Miał na sobie
frencz z ochronneego, niemal brązowego materiału, i takie same spodnie, wpuszczone w
wysokie buty. Krępy, nieco dziobaty, o lekko mongolskich oczach, wydawał się wręcz mały.
W gęstych włosach nad niskim czołem pobłyskiwała siwizna. Stalin zrobił kilka lekkich,
sprężystych kroków w kierunku Marka Aleksandrowicza i podał mu rękę - zwyczajnie, po
prostu, ale ze świadomością znaczenia tego uścisku. Odsunął dwa krzesła. Usiedli. Mark
Aleksandrowicz zobaczył tuż przed sobą oczy Stalina - jasnobrązowe, żywe wydały mu się
nawet wesołe.
Mark Aleksandrowicz zaczął referowanie spraw od ogólnego opisu budowy. Stalin
przerwał mu od razu:
- Towarzyszu Riazanow, nie traćcie czasu. Komitet Centralny i jego sekretarz wiedzą,
gdzie jest budowa i po co jest budowa.
Mówił z silnym akcentem gruzińskim. I, jak przekonał się Mark Aleksandrowicz, był
doskonale zorientowany w istocie zagadnienia.
- Komsomolcy uciekają?
- Tak.

- A więc po to się ich mobilizowało, żeby uciekali! Ilu uciekło?
- Osiemdziesięciu dwóch.
Spojrzenie Stalina było przenikliwe, badawcze...
- Pokażcie dane!
Mark Aleksandrowicz wyjął z teczki tabelę fluktuacji siły roboczej, wskazał
odpowiednią rubrykę.
- I po cóż się tak sami oczerniacie, towarzyszu Riazanow! Gdyby z jakiegoś zakładu
uciekło tylko osiemdziesięciu dwóch ludzi, to dyrektor uważałby się za bohatera.
Uśmiechnął się. Wokół oczu ostro zaznaczyła się sieć zmarszczek.
Mark Aleksandrowicz poskarżył się na fabrykę, dostarczającą wyposażenie dla huty.
Stalin spytał, kto jest dyrektorem fabryki. Usłyszawszy nazwisko, powiedział:
- Niemądry człowiek, wszystko zawali.
Jego oczy stały się nagle żółtawe, ciężkie, tygrysie, mignęła w nich złość na człowieka,
którego Mark Aleksandrowicz znał jako doskonałego fachowca znajdującego się chwilowo
w trudnej sytuacji.
Riazanow przeszedł do najbardziej drażliwej kwestii - budowy drugiego wydziału
pieców martenowskich.
- W ciągu roku zbudujecie?
- Nie, towarzyszu Stalin.
- Dlaczego?
- Nie jestem technicznym awanturnikiem.
I natychmiast przestraszył się tego, co powiedział. Stalin przyglądał mu się uważnie.
Oczy znów miał żółte, ciężkie, jedna brew przyjęła niemal pionowe położenie. Powoli,
rozciągając słowa, Stalin spytał:
- A więc KC - to techniczni awanturnicy?
- Proszę wybaczyć, źle się wyraziłem. Miałem na myśli rzecz następującą...
Mark Aleksandrowicz szczegółowo i przekonywająco wyjaśnił, dlaczego budowy
drugiego wydziału nie będzie można zakończyć w przyszłym roku. Stalin słuchał uważnie,
przyciskając do piersi lewą rękę z zaciśniętą w dłoni fajką, ręka sprawiała wrażenie
sparaliżowanej.
- Powiedzieliście uczciwie. Nie potrzeba nam komunistów, którzy obiecują złote góry.
Potrzeba nam takich, którzy mówią prawdę.
Stalin powiedział to bez uśmiechu, bardzo znacząco, te słowa przeznaczone były dla
całego kraju. Mark Aleksandrowicz chciał referować dalej, ale Stalin trącił go w łokieć.

- Wysłuchałem was, teraz wy posłuchajcie mnie.
Zaczął mówić o metalurgii, o Wschodzie, o drugiej pięciolatce, o obronności kraju.
Mówił powoli, wyraźnie, cicho, nieco głuchym głosem, ale dobitnie, jakby dyktował
maszynistce, mówił rzeczy ogólnie znane, lecz teraz, w jego ustach, wydawały się one
czymś nowym i niezwykle ważnym. O czwartym piecu nie wspomniał, jak gdyby nie chcąc
zmuszać Marka Aleksandrowicza do użycia argumentów, których by nie przyjął, i które
mogłyby Markowi zaszkodzić.
- Kiedy wyjeżdżacie? - spytał Stalin wstając.
- Dziś - Mark Aleksandrowicz wstał również.
- Odłóżcie wyjazd na jakieś dwa dni. Myślę, że towarzysze chętnie was wysłuchają na
posiedzeniu Biura Politycznego.
Uczucie skrępowania i niepokoju, towarzyszące Markowi Aleksandrowiczowi podczas
rozmowy ze Stalinem, ustąpiło, pozostało jedynie wrażenie wielkości, z którą się przez
moment zetknął. Bezprecedensowa budowa, którą kierował, wymagała żelaznej woli.
Gdyby nie żelazna wola Stalina, nie umiałby okazać swojej. Wola ta oznaczała twardość.
Cóż zrobić? Łagodnością nie dokonuje się historycznych przemian.
W komisariacie wiedziano o rozmowie Marka Aleksandrowicza ze Stalinem i ci, do
których to należało, przygotowywali już projekt decyzji Biura Politycznego. Na wieczór i na
noc zostali w pracy wszyscy, którzy mogli się przydać; pracownicy wydziałów, maszynistki,
dyżurna bufetowa. Członkowie kolegium, którzy muszą parafować projekt decyzji, zjawią
się na pierwsze wezwanie, i rano kurier dostarczy gotowy dokument do KC.
Nikt nie pytał Marka Aleksandrowicza, co powiedział mu Stalin. Relacja mogłaby coś
przeinaczyć. Stalin sam mówi narodowi to, co uważa za potrzebne. Mark Aleksandrowicz
wyznaczał terminy, zadania - bo taka była wola Stalina.
Najważniejsze, że termin zakończenia budowy drugiego wydziału przesunięto o rok.
Zapowiadało to nowe, realistyczne podejście do koncepcji planu drugiej pięciolatki: stal -
podstawą wszystkiego.
Budiagin również zajmował się projektem decyzji, potem wyjechał, wrócił o ósmej rano
i bez słowa złożył swój podpis pod dokumentem.
Przyjaźń z Markiem Aleksandrowiczem dawała Budiaginowi prawo do pytań o
rozmowę. Budiagin o nic jednak nie pytał. Mark Aleksandrowicz wyczuwał w nim jakąś
opozycję wobec Stalina. Nie dopuszczał jednak myśli, że mogłaby to być opozycja
polityczna. Raczej coś osobistego, jak to bywa między przyjaciółmi, których przyjaźń się
kończy. Może uraza, że odwołano go z zagranicy i powołano na stanowisko wprawdzie

wysokie, lecz drugorzędne, kto wie, czy nie prowadzące do stanowiska jeszcze niższego.
Przyjechał Ordżonikidze. Przy nim Mark Aleksandrowicz czuł się zupełnie swobodnie.
Ordżonikidze mógł wprawdzie wybuchnąć, w gniewie wydawał się straszny, ale wszyscy
znali jego wyrozumiały i bardzo ludzki stosunek do innych. To właśnie jemu Mark
Aleksandrowicz zawdzięczał swoją karierę: z dyrektora niewielkiego zakładu na południu
Sergo awansował go na obecne eksponowane stanowisko, uczynił Marka pierwszym
metalurgiem kraju. Sergo umiał wyszukiwać ludzi, bronił ich, stwarzał możliwości
działania.
Siedział teraz za ogromnym biurkiem - zmęczony człowiek z mięsistym zakrzywionym
nosem pośrodku obrzmiałej twarzy, z posiwiałą czupryną i gęstymi, nierówno zwisającymi
wąsami. Spod rozpiętego munduru wystawała liliowa koszula, jej kołnierzyk miękko
przylegał do grubej szyi. Okna gabinetu wychodziły na wąski zaułek, na maleńką
cerkiewkę, jakich wiele było w dawnym moskiewskim podgrodziu między Jauzą, Solanką i
rzeką Moskwą. Cerkiewka musiała mieć w sobie coś szczególnego, skoro zachowano ją, nie
starto z powierzchni ziemi.
- Zuch!
Pochwała dotyczyła projektu decyzji Biura Politycznego i tego, że Mark Aleksandrowicz
nie stracił zimnej krwi w obecności Stalina, że spodobał mu się. Pochwała odnosiła się też
do samego Sergo - dobrał właściwego człowieka, w ogóle umie dobierać ludzi, na których
można polegać w trudnych i wymagających odpowiedzialności sytuacjach.
- Opowiadaj!
Mark Aleksandrowicz opowiedział. Ordżonikidze słuchał go w napięciu, starając się
wychwycić prawdziwy sens każdego słowa Stalina.
W miarę upływu czasu spotkanie ze Stalinem nabierało w pamięci Marka
Aleksandrowicza coraz większej doniosłości. Takie spotkania zdarzają się raz w życiu.
Najważniejsze było radosne uczucie zrozumienia wielkiego człowieka, opromieniającego
epokę blaskiem swojego geniuszu.
- Nie jestem technicznym awanturnikiem... Tak powiedziałeś? - ze śmiechem
dopytywał się Ordżonikidze.
- Tak powiedziałem.
- A więc KC - to techniczni awanturnicy? - powtarzał Sergo.
- Tak spytał.
Ordżonikidze zagadkowo przyjrzał się Markowi dużymi, brązowymi, wypukłymi
oczami.

- Do KC przyjedziesz o dziesiątej. Referat na pięć minut, więcej czasu ci nie dadzą,
pamiętaj o tym. Nie agituj za władzą radziecką, mów konkretnie, czego ci potrzeba. Na
pytania odpowiadaj, ale nie wdawaj się w dyskusje. I nie denerwuj się, ja stoję za tobą!
Na stole w sali referujących kipiał duży samowar, stały talerze z plasterkami cytryny, z
kanapkami, butelki wody mineralnej. Bufetowego ani kelnerów nie było. Miejsce pod
ścianami zajmowały stoliki - tam można było przygotowywać się do wystąpień.
Na wezwanie oczekiwali sekretarze komitetów obwodowych, komisarze ludowi, ich
zastępcy, naczelnicy komisji, kilku wojskowych i spora grupa z Kaukazu.
Niemłoda już sekretarka wzywała: “Towarzysz taki a taki... proszony jest na
posiedzenie”.
Jeżeli wzywano kilka osób, mówiła: “Towarzysze z obwodu takiego a takiego” lub
“towarzysze z komisariatu takiego a takiego...”
Marka Aleksandrowicza wywołała po nazwisku.
Przez sekretariat przeszedł do sali posiedzeń, zobaczył rzędy foteli i ludzi w fotelach. Za
stołem prezydialnym stał Mołotow. Po jego prawej stronie wznosiła się mównica, z lewej,
nieco z tyłu siedział protokolant, a jeszcze dalej - stenografki.
- Towarzyszu, proszę tutaj!
Mołotow wskazał mównicę. Po jej wewnętrznej stronie świeciła tabliczka: “Referujący -
pięć minut!”. na wprost mównicy, nad drzwiami, wisiał zegar - czarny ze złotymi
wskazówkami, podobny do zegarów kremlowskich.
Stalin siedział w trzecim rzędzie. Fotele po jego lewej stronie były wolne, żeby Stalin
mógł swobodnie wyjść. mark Aleksandrowicz słyszał o jego zwyczaju przechadzania się po
gabinecie. Ale podobnie jak i dwa dni temu, Stalin nie wstawał i nie przechadzał się.
Mark Aleksandrowicz krótko skomentował projekt decyzji. Mówił zwięzłym, niemal
technicznym językiem, brzmiącym przekonywająco dla ludzi nawykłych do języka
politycznego. Podkreślił znaczenie przedterminowego oddania do użytku czwartego pieca i,
jakby mimochodem, napomknął o zwłoce w uruchomieniu drugiego wydziału martenów.
Ta druga sprawa była ważniejsza, ale tutaj, teraz, należało podkreślić właśnie to, co
podkreślił Mark Aleksandrowicz.
- Są pytania? - spytał Mołotow.
Ktoś zauważył, że w projekcie decyzji, w punkcie dotyczącym dostaw drewna, brakuje
parafy ludowego komisariatu leśnictwa.
Mark Aleksandrowicz nie zdążył odpowiedzieć. Nagle nastała cisza, i w ciszy tej rozległ
się głos Stalina:

- Niech towarzysz Riazanow wraca do kombinatu i produkuje stal. Byłoby rzeczą
niesłuszną zatrzymywać towarzysza Riazanowa z powodu jakichś papierków...
Mówił nie tylko bardzo cicho, ale i odwracając głowę, co zmuszało wszystkich do
wytężenia całej uwagi i słuchu.
- Myślę, że zdołamy uzyskać parafę i bez towarzysza Riazanowa. Decyzja jest
przemyślana, nie ma w niej żadnych niejasności, i jesteśmy w stanie pomóc towarzyszowi
Riazanowowi w wykonaniu zadań, jakie powierzyła mu partia.
Umilkł równie nieoczekiwanie, jak się odezwał.
Więcej pytań nie było.

3
Szacowny ongiś dom na Arbacie stał się po rewolucji obiektem wręcz przeludnionym -
mieszkania zagęszczono. Ten i ów zdołał jednak tego uniknąć - maleńkie zwycięstwo
mieszczucha nad nowym ustrojem. Wśród takich zwycięzców był także krawiec Szarok.
Chłopak do wszystkiego w modnej pracowni, krojczy, potem mistrz, wreszcie małżonek
jedynej córki pracodawcy - tak wyglądała kariera Szaroka. Karierę tę złamała rewolucja:
oczekiwany spadek - pracownię upaństwowiono. Szarok podjął pracę w szwalni, a po cichu
dorabiał sobie w domu. Szył jednak wyłącznie dla klientów z rekomendacjami od godnych
zaufania osób - ostrożność człowieka, zdecydowanego nigdy w życiu nie zetknąć się z
inspektorem urzędu finansowego.
Krawiec ów był wciąż jeszcze postawnym, umiarkowanie okazałym i ładnie starzejącym
się mężczyzną o ugrzecznionych, acz pełnych godności manierach właściciela salonu
konfekcji damskiej. Przez sześć wieczorów w tygodniu stał przy stole z zarzuconym na szyję
centymetrem, zaznaczał kredą linie wykroju na materiale, rozcinał, fastrygował, szył,
prasował szwy żelazkiem. zarabiał pieniądze. Niedziele spędzał na wyścigach - zakłady były
jego jedyną namiętnością.
Być może stary Szarok pogodziłby się nawet ze swoim życiem, gdyby nie wieczny strach
przed administracją, sąsiadami i przeróżnymi niespodziankami losu. Jedną z takich
niespodzianek było skazanie jego starszego syna Władimira na osiem lat łagru za
ograbienie sklepu jubilerskiego. Już przedtem Szarok nie wiązał zbytnich nadziei z tym
przesadnie ruchliwym wyrodkiem, podobnym do matki, czyli, prawdę powiedziawszy do
małpy. Zadowolił się więc tym, że Władimir ukończył szkołę gastronomiczną przy
restauracji “Praga” i że przynosił wypłatę do domu. Dziś kucharz to, rzecz jasna, już nie to
co kiedyś, jakie tam teraz restauracje! Jednakże dla słabego fizycznie i odpornego na
wiedzę Władimiira był to całkiem trafnie wybrany zawód. Pochłonięty wyłącznie wyścigami
krawiec przechodził do porządku nad tym, że Władimira ciągnie do kart. Ale grabież? W
świetgle każdego prawa, nie tylko radzieckiego, oznaczało to więzienie.
Młodszy syn Szaroka, Jurij, powściągliwy i ugrzeczniony wyrostek, obłudny i ostrożny,
wychowany na arbackim podwórku w pobliżu rynku Smoleńskiego i zaułków Protocznych,
wylęgarni moskiewskiej żulii i lumpowstwa, orientował się w złodziejskich poczynaniach
brata, ale w domu milczał - chętniej akceptował prawa ulicy niż prawa społeczeństwa, w
którym żył. Nie wiedział, jaką krzywdę wyrządziła mu rewolucja, ale od dziecka rósł ze
świadomością tej krzywdy. Nie wyobrażał sobie, jak żyłoby mu się w innym ustroju, ale nie
wątpił, że lepiej. Drwiącym słowem towarzysze, które w ich domu stało się obiegowym

określeniem nowych gospodarzy kraju, nazywał też komsomolców w szkole. Ci zarozumiali
aktywiści uważali, że świat należy do nich. Gdy Sasza Pankratow, ówczesny sekretarz
szkolnej organizacji komsomolskiej wchodził na trybunę i zaczynał rąbać, Jura czuł się
zupełnie bezbronny.
Nienawidził polityki, za jedyny możliwy do zaakceptowania zawód uważał zawód
inżyniera, zawód ten mógł dać jaką taką niezależność. O zmianie planów zadecydował
przypadek, związany zresztą z aresztowaniem brata. Stary Szarok szukał obrońcy, pytał o
radę klientów, wreszcie znalazł adwokata, który podjął się obrony Władimira za pięćset
rubli. Była to ogromna suma. Szarok bał się wręczać tyle pieniędzy bez świadków, zabrał
więc ze sobą Jurija. Adwokat nawet nie przeliczył swojego honorarium, po prostu otworzył
szufladę i niedbale wrzucił do niej paczkę banknotów. Na tym wizyta się skończyła, ale
Jura zdążył dostrzec obrazy w złoconych ramach, złote grzbiety książek za szybami szaf.
Nigdy jeszcze nie zetknął się z takim luksusem.
Na ulicy stary Szarok powiedział z zawiścią:
- Żyje się ludziom...
Jeszcze większe wrażenie adwokat wywarł na Juriju w sądzie. Ten malutki człowieczek
o wymiętej, ozdobionej wypielęgnowaną bródką twarzy, robił z groźnym proletariackim
sądem, co chciał. Tak przynajmniej wydawało się młodemu Szarokowi. Adwokat żonglował
paragrafami, stosował kruczki i wybiegi, zmusił sąd do wezwania nowych świadków i
przeprowadzenia dodatkowych ekspertyz, zjadliwie polemizował z sędzią i prokuratorem.
W rękach posępnego sędziego i nieubłaganego prokuratora było prawo, ale potęga tego
prawa przerażała ich samych - odkrycie, które sprecyzowało plany życiowe młodego
Szaroka. Droga do adwokatury wiodła przez uczelnię, droga na uczelnię - przez Komsomoł
i fabrykę.
W dziewiątej klasie Szarok wstąpił do Komsomołu. Syn robotnika - a to wysoko
ceniono w szkole, w której uczyły się dzieci arbackiej inteligencji - trzymał się na dystans,
dziewczęta wyczuwały w tym jakąś tajemniczość. Podobał się zwłaszcza dziewczynom
mądrym, poważnym i aktywnym; sądziły, że wychowują go, że kształtują jego osobowość.
Dla nich, ufnych i czystych, chłopak ten był bardzo interesujący - taki przystojny,
powściągliwy.
Później, w fabryce, charakter Szaroka wzbogacił się o coś, czego przedtem mu
brakowało - o pewność siebie. Robotnik! Granatowe, zawsze czyste ubranie robocze dobrze
leżało na jego zgrabnej sylwetce. Stał się chamowaty, co utożsamiano z pryncypialnością, i
z pogardą wyrażał się o “mocno inteligentnych”, co odbierano jako robotniczą prostotę. W

szkole skromny i milczący, tu często zabierał głos na zebraniach, słusznie rozumując, że
umiejętność występowania przed szerokim audytorium przyda się przyszłemu
adwokatowi.
Na uczelni nie wyróżniał się niczym szczególnym, podtrzymywał jedynie wrażenie
zaangażowania w pracę społeczną. Nie chciał się zresztą wyróżniać. Gazety pełne były
doniesień o sabotażystach, szkodnikach i dwulicowcach. “Zdemaskować!” Karać bez
litości! Łajdacy! Zlikwidować! Dobić! Wykarczować! Wyplenić! Zetrzeć z powierzchni
ziemi!” Czytając te słowa, te hasła krótkie i bezlitosne jak wystrzał, Szarok odczuwał strach.
Dobrze rozumiał i trzeźwo oceniał to wszystko. Po ukończeniu studiów wyślą go do
obwodu, do rejonu, każą pracować w sądzie ludowym albo w prokuraturze. Nie odważy się
nawet wspomnieć, że chce zostać adwokatem. “Wykręcasz się, Szarok!” - tak mu
odpowiedzą. Czy naprawdę trzeba będzie zrezygnować z celu, do którego tak uporczywie
dążył?
Ojciec uszył Jurze garnitur. Najmodniejszy fason, “charleston” - długie szerokie
spodnie i krótka, opinająca biodra marynarka o szerokich ramionach i wywatowanej piersi.
Błękitnooki Jura wyglądał w nim nadzwyczaj przystojnie. Materiał kupili w sklepie
Torgsinu [z walutę i złoto] na Twerskiej.
- W arbackim Torgsinie pełno sąsiadów, zaczną mleć jęzorami - powiedział ojciec -
naplotą, że Szarokowie śpią na złocie, w łyżce wody nas utopią.
Choć staruszkowi żal było złotej bransolety i złotych spinek, to rozumiał, że urządzenie
się na dobrej posadzie w Moskwie wymaga eleganckiego ubrania, skończyły się, chwała
Bogu, skórzane kurtki i rubaszki. Przy całej swej egoistycznej obojętności w stosunku do
rodziny i dzieci, jedynie w stosunku do młodszego syna Szarok okazywał coś w rodzaju
uczuć ojcowskich - odnajdywał w Jurze samego siebie z młodości. Był też w najwyższym
stopniu zainteresowany kwestią pozostania Jury w Moskwie: administracja już teraz ostrzy
sobie zęby na drugi pokój, jeżeli Jura wyjedzie - zabiorą jak nic.
- Znajomości, znajomości trzeba szukać! - pouczał syna.
Jednakże ani w fabryce, ani na uczelni Jurij z nikim się nie zaprzyjaźnił. Ojciec nie
pozwalał przyprowadzać do domu żadnych kolegów. Krewniacy byli biedni, przysparzali
tylko kłopotów, Szarokowie nie odwiedzali ich i nie przyjmowali u siebie. Swój wolny czas
Szarok-ojciec spędzał na wyścigach, matka - w cerkwi. Na Wielkanoc dzieci dostawały po
kawałku babki, na zapusty - bliny, to były całe święta. Stary Szarok w Boga nie wierzył, nie
mógł mu wybaczyć swojej ruiny. Jeszcze bardziej obrażony był na władzę radziecką:
Pierwszego Maja i Siódmego Listopada pracował jak w każdy dzień powszedni.

Najtrwalsze więzy łączyły Jurija z kolegami ze szkoły. Troje z nich mieszkało w tym
samym domu: Sasza Pankratow - sekretarz szkolnej organizacji komsomolskiej, Maksym
Kostin - syn windziarki, koledzy nazywali go Maksem, oraz Nina Iwanowa, komsomołka o
miękkim sercu, to ona wychowała i wykształciła Szaroka. Wraz z Leną Budiaginą, córką
znanego dyplomaty, tworzyli w szkole zwartą grupę aktywu. Zbierali się u Leny, w Piątym
Domu Rad. Budiagin przebywał za granicą, mieli więc mieszkanie do swojej dyspozycji.
Jura bywał tam, przeczuwając niejasno, że znajomości te przydadzą mu się w przyszłości.
Obecnie przeczucie to przekształciło się w realną nadzieję. Budiagina odwołano z placówki
i powierzono mu stanowisko zastępcy komisarza ludowego przemysłu ciężkiego: może
pomóc.
Z Wozdwiżenki Jura skręcił w ulicę Granowskiego. Tu, w Piątym Domu Rad, w
budynku oblicowanym szarym granitem, mieszkali oni. W ogródku za wysoką kutą kratą
bawiły się ich dzieci. Z nieprzeniknioną miną Jura czekał w bramie, aż staruszek portier
zatelefonuje do Budiaginów. Następnie wszedł na drugie piętro i nacisnął dzwonek.
Drzwi otworzyła Lena, jak zwykle uśMiechnęła się do niego nieśmiało. Wysoki wzrost
zmuszał ją do pochylania głowy, uwieńczonej ciężkim splotem czarnych włosów. W
pięknej, podłużnej, matowej twarzy mocno zaznaczały się pełne czerwone wargi. Nina
powiedziała kiedyś, że Lenka ma lewantyński profil. Jura nie wiedział wprawdzie, co to
znaczy “lewantyński”, ale o tym, że Lena to najładniejsza dziewczyna w szkole, wiedział
doskonale.
Z familiarną bezceremonialnością starego znajomego przyciągnął ją do siebie. Nie
opierała się.
- Nasi już przyszli?
- Jeszcze nie.
- Iwan Grigoriewicz jest w domu?
Przez pachnący świeżo wypastowaną podłogą korytarz zaprowadziła go do ojca.
- Tato, Jura do ciebie.
Przepuszczając Szaroka, posłała mu uśmiech pełen szczęścia i oddania.
W wąskim pokoju panuje półmrok, zewnętrzny występ ściany zasłania połowę okna.
Na stole, na etażerce, na krzesłach, na podłodze leżą książki, gazety, czasopisma, prospekty
rosyjskie i zagraniczne... Nad sofą mapa obu półkul, pokreślona liniami tras żeglugowych.
Jura dostrzegł czarny trzycyfrowy numer na biuletynie - Budiagin zamknął go i odłożył na
bok: tajny dokument, wyłącznie do dyspozycji członków KC i KC Komsomołu. Jura
zauważył jeszcze zagraniczne pióro “Parker”, papierosy “Trojka”, buty na kauczukowej

podeszwie i marynarkę o osobliwym kroju, takie marynarki szył dla wysokiej rangi
dyplomatów znakomity Entin.
- Słucham - powiedział Budiagin spokojnym i rzeczowym tonem: przywykł już do tego,
że ludzie zwracają się do niego z rozmaitymi prośbami. Spojrzenie oczu, osadzonych pod
gęstymi brwiami w szczupłej, czarnowąsej twarzy wydawało się jeszcze głębsze, niż u Leny.
- Iwanie Grigoriewiczu, kończę studia, wydział prawa radzieckiego. A brat siedzi...
Z korytarza dobiegł dźwięk dzwonka, zgrzyt otwieranych drzwi.
- Sąd, prokuratura odpada, nie wezmą - ciągnął dalej Szarok - pozostaje tylko praca
prawno-administracyjna. Chciałbym do jakiegoś zakładu. Przed studiami pracowałem w
fabryce imienia Frunzego. Znam ludzi, produkcję.
Budiagin obrzucił Jurę nieobecnym spojrzeniem. Jest pewien swojego prawa do
kierowania ludźmi. Co znaczy dla niego Jura i tacy jak Jura? Oni przywykli do rządzenia
masami, do decydowania o losach mas.
- Zajdź do Egerta. zadzwonię do neigo.
- Dziękuję, Iwanie Grigoriewiczu.
- Za co brat siedzi?
- Sprawa kryminalna. Dzieciuch, wpadł w takie towarzystwo.
- Stary wymiar sprawiedliwości rozpędziliśmy - powiedział Budiagin - a nowy to
półanalfabeci. Potrzebni są ludzie wykształceni.
- Rozumiem, Iwanie Grigoriewiczu - skwapliwie przytaknął Szarok - ale to nie zależy
ode mnie. Gdzież ja do sądu czy prokuratury, skoro brat...
- Zwróć się do Egerta, do Egerta - powtórzył Budiagin - zadzwonię do niego. A więc
zamarzyło ci się radcostwo?
Tak właśnie powiedział. Dociął.
Najważniejsze, że cel osiągnięty. Rezultat - tylko to ma znaczenie. Więc tak się to
odbywa! Jednym wszystko przychodzi z trudem, a innym bardzo łatwo. Dawniej łatwo było
tym, którzy mieli pieniądze, dzisiaj tym, którzy mają władzę.
Koniec z uczelnią, ze stołówką, przesiąkniętą smrodem kiszonej kapusty, koniec z
nienawistnymi subotnikami, z nudnymi zebraniami, z wiecznym pouczaniem, z wiecznym
strachem, żeby nie powiedzieć czegoś nie tak, jak trzeba. Ani razu nie poszedł na wydział w
nowym garniturze, nie chciał wyróżniać się wśród studentów, żebrzących w związkach o
talon na spodnie ze zgrzebnej wełny.
Będą oczywiście wałkować, ględzić, agitować. Jura wyobrażał już sobie ich
nieprzychylne twarze, tępy upór aktywistów. Wykręcasz się, Szarok... Dezerterujesz... A on

będzie stać przed nimi spokojny, uśMiechnięty. O co właściwie chodzi? O co ten krzyk?
Wraca do kolektywu, do fabryki, która go wychowała. Przedtem było tam siedmiuset
robotników, teraz jest pięć tysięcy. Ukochane dziecko pięciolatki. Praca w takiej fabryce to
zaszczyt dla młodego specjalisty. Że sam chciał załatwić sobie ten przydział? Co to znaczy
sam? Po prostu nie oderwał się od swojego zakładu, gdy spytano go, czy po studiach nie
chciałby tam wrócić, odpowiedział “chcę”. A co miał odpowiedzieć? Jest dumny z tego
zainteresowania jego losem, losem prostego człowieka radzieckiego.
Taką właśnie gadkę im wciśnie. Od razu położą uszy po sobie. Nawet poklepią po
ramieniu: “Dobrze mówisz, Szarok, słusznie, działaj, działaj!”
Uświadomił sobie swoją siłę, swoją wyższość i nad tymi z uczelni, i nad tymi tutaj, w
Piątym Domu Rad. Ci władczy inteligenci zawsze zaledwie raczyli zniżać się do niego.
Gdyby z podobną prośbą przyszedł do Budiagina taki Sasza Pankratow, Budiagin
odmówiłby mu - pracować trzeba tam, gdzie posyła partia! A komuś, kogo się nie szanuje,
można rzucić ochłap. Jego szkolni koledzy, siedzący teraz tam, w przestronnej jadalni, też
nigdy go nie szanowali. A w tej chwili nawet gardzą nim za to, że zwraca się o pomoc do
Iwana Grigoriewicza. Co tam, niech sobie myślą, co chcą. A może poszedł do Budiagina po
radę? Jak do starszego towarzysza. Właśnie jak do starszego towarzysza. Zresztą, i tak nie
będą pytać, po co tam poszedł, tacy są taktowni.
- Cześć! - powiedział Szarok.
- Czeć! - odpowiedział za wszystkich Maksym Kostin.
W odprasowanej bluzie, w wyczyszczonych do połysku butach, ze starannie
uczesanymi jasnymi włosami, barczysty i rumiany Maksym rozsiewał wokół siebie ten
blask, który, zgodnie z regulaminem, powinien rozsiewać słuchacz szkoły wojskowej,
udający się na całodobową przepustkę.
Obok Maksa siedziała na tapczanie Nina Iwanowa, przydeptując piętami na wpół
zsunięte pantofle. “Kupiłaby o numer większe, idiotka” - pomyślał Szarok. Ninka nigdy nie
umiała się ubrać, świątek czy piątek - ciągle ta sama bluzka. O czesaniu się też nie miała
pojęcia, takie końskie czoło trzeba zasłaniać, a nie ściągać kudły do tyłu.
Wadima Marasewicza poklepał po ramieniu. Do tego nieszkodliwego blagiera, synalka
znanego moskiewskiego lekarza, nastawiony był życzliwie. Wadim rozwalony w fotelu,
otyły, nalany, o grubych wargach i krótkich, kosmatych jak u rysia brwiach nad malutkimi
mętnymi oczkami rozprawiał o Wellsie.
Mały Władlen Budiagin odrabiał lekcje, siedział nad porozrzucanymi na stole
zeszytami, podwinąwszy pod siebie nogi w długich brązowych pończochach. Lena

roztargnionym wzrokiem śledziła ruch pióra, którym brat kreślił koślawe litery,
uśmiechnęła się do Jury, skinęła głową - siadaj...
Ot i cała ich paczka. Brak tylko Saszy Pankratowa.
- Wells przewiduje wojny, epidemie, rozpad USA - mówił Wadim - a potem władzę
obejmą uczeni i lotnicy.
- Historia ludzkości to nie powieść fantastyczna - zaoponowała Nina. - Władzę obejmą
klasy.
- Bez wątpienia - pobłażliwie zgodził się Wadim - ale to ciekawy tok rozumowania:
uczeni i lotnicy jako siła napędowa przyszłej władzy, technokracja ujarzmiająca
przestrzeń...
- A Niemcy się zbroją - powiedział Maksym. - Wszyscy się zbroją.
- Hitler długo nie porządzi - nie zgodziła się Nina. - Osiem milionów Niemców
głosowało na socjaldemokratów, pięć milionów na komunistów.
- Ale Th~almanna nie obronili - włączył się do rozmowy Jura dając do zrozumienia, że
pięć milionów ludzi nic nie znaczy, skoro nie byli oni w stanie uratować jednego człowieka.
Nikomu jednak nie przyszło nawet do głowy doszukiwać się jakichś podtekstów w jego
słowach. Zbyt mocno wierzyli sami, by wątpić w wiarę swojego kolegi. Mogli spierać się,
dyskutować, ale to, co stanowiło sens ich życia, było niepodważalne: marksizm - to
ideologia ich klasy, rewolucja światowa - ostateczny cel ich walki, państwo radzieckie -
niezwyciężony bastion międzynarodowego proletariatu.
- Odwykli już od konspiracji - powiedział Maksym.
- Dymitrow trzęsie tym państwem jak gruszką - podchwycił Wadim Marasewicz -
kapitalne widowisko, proces stulecia!
Zaczął mówić o procesie Dymitrowa, o możliwości wojny, to znaczy o jej symptomach,
oczywistych dla niego i niepojętych dla kolegów. Wszyscy znali jednak Wadima i nie dali
mu się rozpędzić. Nowa rzeź? to niemożliwe, ludzkość nie zapomniała o wojnie światowej,
która pochłonęła przecież dziesięć milionów istnień. Napaść na Związek Radziecki? Klasa
robotnicza całego świata nigdy do tego nie dopuści. I Rosja już nie ta. Płynie żelazo z
Magnitki i Kuzniecka, ruszyły fabryki traktorów w Stalingradzie, Czelabińsku i Charkowie,
fabryki samochodów w Gorkim i w Moskwie, zakłady “Frezer”, “Kaliber”, “Łożysko”,
uruchomiono pierwsze radzieckie walcownie.
Byli dumni. Oto on, ich kraj, szturmowa brygada światowego proletariatu, awangarda
nadciągającej rewolucji powszechnej. Tak, żyją z kartkowych przydziałów, odmawiają
sobie wszystkiego, ale budują za to nowy świat. Gdy ludzie głodują, zasobne witryny

sklepów Torgsinu budzą odrazę. Ale za to złoto zbuduje się fabryki - gwarancję przyszłego
dobrobytu.
Zawsze tak rozmawiali. I wszytko było takie samo, jak zawsze. Wypastowane podłogi,
długi stół pod nisko wiszącym abażurem, na stole konfitury - spokój dostatniego i
dostojnego domu. Nalewając herbatę Aszchen Stiepanowna pyta: “Maksymie, pijesz z
cytryną?” - i jak zawsze Szarokowi wydaje się, że rosyjskie imię “Maksym” w ustach tej
Ormianki nabiera jakiegoś szczególnego brzmienia.
I co z tego? Co właściwie osiągnęli oni, dla których nic nie jest trudne? Nina jest
nauczycielką, Lena - tłumaczką z angielskiego w bibliotece technicznej, Maksym kończy
szkołę piechoty, będzie tyrać w wojskowym kieracie. Są prostoduszni, to ich fatalna
słabość. Tak rozmyślał sobie Jurij Szarok. Spytał jednak o coś innego:
- A gdzie Sasza?
- Nie przyjdzie - rzucił Maks.
W jego suchej odpowiedzi Szarok wyczuł tę przykrą powściągliwość komsomolskich
aktywistów, wiedzących o czymś, o czym nie powinien wiedzieć nikt inny.
- Stało się coś?
Lena powiedziała, że Sasza ma nieprzyjemności, że jej ojciec dzwonił do Glińskiej.
No proszę, niezłomny Saszka! Ale numer! Jura wpadł w doskonały humor. Kiedy
przyjmowali go do Komsomołu, Sasza powiedział krótko: “Nie mam zaufania!”, i
wstrzymał się od głosu. W fabryce Szaroka przydzielili jako ucznia do frezera, a Sasza
zgłosił się do rozładunku wagonów, i na cały rok utknął między tragarzami - bo, widzicie,
kraj potrzebuje i tragarzy. Chciał studiować historię, a poszedł na politechnikę - bo kraj
potrzebuje inżynierów. Tak, Sasza jest z tej samej gliny co Budiagin, nic dziwnego, że
tamten go tak lubi. Co się jednak stało? Gdyby chodziło o jakieś głupstwo, Budiagin na
pewno by nie interweniował.
- U nas na wydziale - powiedział Jura - jeden chłopak palnął na zebraniu: “co to jest
kobieta? Gwóźdź w krześle...”
- Wyczytał u Mendela Maranca - zauważył Wadim.
- ...a zebranie było z okazji Ósmego Marca. Wyrzucili go ze studiów, z Komsomołu, ze
związków...
- Dowcip był raczej nie na miejscu - powiedziała Nina Iwanowa.
- Jak wszystkich powyrzucają, to kto w końcu zostanie? - zachmurzył się Maksym.
- Gdy wyrzucanie staje się regułą, przestaje być wyjątkiem - zażartował Wadim.
Lena Budiagina urodziła się za granicą, w rodzinie emigrantów politycznych. Po

rewolucji mieszkała tam z ojcem - dyplomatą, i wróciła do Rosji niezbyt dobrze znając
język ojczysty. Nie chciała różnić się od swoich przyjaciół, martwiła się wyjątkowością
swojej pozycji. Była wręcz chorobliwie wyczulona na wszystko, co wydawało jej się ludowe,
rdzennie rosyjskie.
Jurka Szarok, prosty moskiewski robotnik, niezależny, ambitny i zagadkowy, od razu
przykuł jej uwagę. Pomagała Ninie Iwanowej wychowywać go, rozumiała jednak, że robi to
nie tylko z pobudek społecznikowskich. Rozumiał to i Jura. Jednakże w szkole sprawy
sercowe traktowano jako rzecz niegodną prawdziwego komsomolca. Te dzieci rewolucji
były autentycznie przekonane, że zajmowanie się życiem osobistym to zdrada interesów
społecznych.
Po ukończeniu szkoły Jura nie dążył do nawiązania bardziej intymnych kontaktów,
zręcznie utrzymując ich związek na tej granicy, na której się ustalił: czasem dzwonił,
zapraszał do kina lub restauracji, przychodził, gdy zbierała się ich paczka. Obejmując Lenę
w korytarzu przekroczył granicę. Nieoczekiwanie, brutalnie, lecz z tym zdecydowaniem,
które obezwładnia takie natury.
Przez kilka kolejnych dni Lena czekała na telefon od niego, a gdy oczekiwanie
przedłużało się, zadzwoniła pierwsza - tak po koleżeńsku, jak zwykle. Mówiła powoli,
wyraźnie, zrównoważonym głosem, starannie przestrzegając akcentów, i nawet przez
telefon wyczuwało się jej nieśmiały uśmiech. Jura spodziewał się tego telefonu.
- Właśnie miałem do ciebie zadzwonić. Mam dwa bilety do Klubu Przemysłowego na
szóstego. Będzie potańcówka. Pójdziemy?
Szóstego listopada zaszedł do niej wieczorem. Wyszła mu na spotkanie w długiej
turkusowej sukni wieczorowej z krótkim trenem. Pachniała dziwnymi, nieznanymi
perfumami. W gładko uczesanych czarnych włosach połyskiwał sznur pereł - kobieta z
jakiegoś innego życia, olśniewająco piękna i efektowna. Tylko uśmiech był jak zawsze
nieśmiały, uśmiechem tym pytała jak gdyby Jurę, czy podoba mu się, i czy Jura rozumie, że
ubrała się tak specjalnie dla niego.
Uchyliła drzwi jadalni.
- Władik, o dziesiątej położysz się spać.
- Położę się - odpowiedział Władlen, majstrując coś na parapecie.
Podając jej płaszcz Jura spytał:
- A gdzie rodzice?
- Tato jest w Kramatorsku, a mama w Riazaniu.
- Wyjechali na święto?

- W święto tato zawsze wyjeżdża do zakładów, a mama jest lektorką.
Chowając długą suknię pod płaszczem dodała z uśmiechem:
- Na tym właśnie polega kłopot.
Mieli szczęście. Z podwórza wyjeżdżał samochód. Kierowca znał Lenę i podrzucił ich do
Miasnickiej. Niemłody, nadęty, jeden z tych, co wożą ważne osobistości, wobec Leny
zachowywał się z uprzedzającą grzecznością, Jury natomiast w ogóle nie dostrzegał. Jura
nie zwracał jednak na to uwagi, pochłaniała go myśl, że Lena jest sama: po tańcach będzie
można do niej zajść. Siedziała obok niego na miękkim siedzeniu auta, ta bliskość
podniecała go, jeszcze bardziej podniecała i napawała lękiem świadomość, że dziś wszystko
może się dopełnić.
Miał już do czynienia z dziewczynami, ale to było coś zupełnie innego. Gosposia od
sąsiadów, uczynna koleżanka z podwórka, dziewczyny ze wsi, gdzie jeździł z ojcem. Z
tamtymi było łatwo, odpowiadały same za siebie, w tym wypadku za wszystko będzie
odpowiadać on, z Budiaginem nie ma żartów. Inny na jego miejscu myślałby o żeniaczce,
ale coś powstrzymywało Jurę od tego kroku, za wysokie progi. Nie mógł wyobrazić sobie jej
rodziny, tak obcej mu i nieprzychylnej, obok swojej rodziny. Trzeba poczekać. Wciąż
przecież miał nadzieję zostać adwokatem, zdobyć niezależność. Żeniąc się z Leną, założyłby
sobie jarzmo na kark.
Zatrzymali się przy Klubie Przemysłowym. Jura nie wiedział, jak otworzyć drzwiczki
auta, pokręcił jedną gałką, drugą - drzwiczki ani drgnęły. Lena pośpieszyła z pomocą,
przechyliła się przez niego, nacisnęła właściwą gałkę i powiedziała z uśmiechem:
- Te auta mają bardzo niepraktyczne klamki.
Jej próba załagodzenia kompromitacji rozeźliła Szaroka - Lena mimowolnie
podkreśliła, że nigdy nie jeździł takimi samochodami. Wziął się jednak w garść.
Zmierzywszy kierowcę lodowatym wzrokiem, wszedł z Leną do klubu. Będzie robić to, co
zechce i żyć tak, jak mu się spodoba. Teraz podoba mu się Lena. Siedział obok niej, chwytał
rzucane ku nim spojrzenia, przyzwyczaił się już do kobiecych spojrzeń, dziś jednak było w
nich coś innego, niezwykłego: zainteresowanie mężczyzną, którego zaszczyciła swoim
towarzystwem tak piękna dziewczyna.
Śpiewała Rusłanowa, Chenekin czytał humoreski Zoszczenki. Potem zaczęły się tańce.
Lena posłusznie dawała się prowadzić, tańczyła może nie tak lekko jak dziewczyny na
zabawach, ale sama żartowała ze swojej niezręczności, ufnie przytulała się do niego.
Wyszła poprawić fryzurę. Jura stał przy kolumnie i obserwował bawiących się gości.
Dygnitarze, szefowie przemysłu, naukowcy, śmietanka moskiewskiej inteligencji

technicznej - ci, którzy pracują w narkomatach, [odpowiednik ministerstwa ] stoją blisko
władzy, dostają wysokie pensje, premie, mają dostęp do zamkniętego rozdzielnika, jeżdżą
w atrakcyjne delegacje. Jura dobrze wiedział, jak szybko awansują szczęśliwcy, którzy po
studiach trafiają do instytucji wysokiego szczebla, i jaką harówkę odwalają ci, którzy lądują
na produkcji.
Co osiągnie w fabryce? Będzie biegać po sądach ludowych, prowadzić żałosne sprawy o
lewe zwolnienia i bumelanctwo, procesy o złą jakość brezentowych rękawic ochronnych.
Co innego taki dział prawny narkomatu, centrali, trustu... Poważne sprawy, wysokie
instancje, związkowe i republikańskie sądy najwyższe. To mogłoby się przydać w karierze
adwokackiej. W przyszłości, oczywiście. Na razie trzeba wykręcić się od obowiązkowego
skierowania, potem będzie już łatwiej.
Dochodziła jedenasta. Jura chciał wejść do Leny, zanim portier zamknie bramę.
- Nie zmęczyłaś się? - spytał.
- Jeszcze trochę - z uśmiechem poprosiła Lena.
Była pierwsza w nocy, gdy wreszcie wyszli z klubu. Padał rzadki deszczyk, przyjemny i
orzeźwiający po dusznej sali tanecznej. Z latarni ściekały strumyczki wody, na ulicy nie
było żywej duszy. Tylko w oknach budynku OGPU [Urząd Bezpieczeństwa.] na placu
Łubiańskim paliły się światła.
Podeszli do jej domu.
- Wstąpisz? Posiedzimy sobie...
Powiedziała to tak po prostu, że Jura poczuł się zdumiony.
Szedł za nią w milczeniu. Drzwi otworzył im ten sam stary portier. Nie spytał, dlaczego
obcy człowiek odwiedza Budiaginów o tak późnej porze. Wyszkolony. Niczemu nie
powinien się dziwić.
Lena zapaliła światło w przedpokoju, zajrzała do jadalni.
- Śpi... Posiedź u ojca, przebiorę się.
W gabinecie zapaliła górne światło, jeszcze raz uśmiechnęła się do Jury, i zostawiła go
samego.
Szarok przerzucił stos książek: tom Lenina ze stronicami założonymi paskami papieru,
książki z dziedziny metalurgii, “Piotr Pierwszy” Aleksieja Tołstoja. Nie było żadnych
dokumentów urzędowych, tajnych biuletynów, zakazanych wydawnictw, które wolno
czytać tylko im, broni, którą wszyscy oni mają - Jura był pewien, że to browning, można go
wygodnie nosić w tylnej kieszeni. Zapragnął nagle ujrzeć coś zakazanego, niedostępnego,
dotknąć tajemnicy ich władzy.

Lena może wejść w każdej chwili, trzeba się śpieszyć. Pociągnął ku sobie środkową
szufladę biurka - zamknięta, zaczął szarpać boczne szuflady, też nie dawały się otworzyć.
Ledwo zdążył rzucić się na oparcie fotela, gdy weszła Lena w białej bluzce i granatowej
spódnicy, taka, jaką znał na co dzień.
- Chcesz kawy?
Krzątała się tuż przy nim, dotykała go, uśmiechała się do niego, a gdy nalewając kawę
pochyliła się nad stołem, zobaczył jej piersi. Nigdy jeszcze nie był z Leną sam na sam w
nocy, nigdy nie pił takiej kawy, takiego likieru.
- Chcesz jeszcze?
- Wystarczy.
Przesiadł się na tapczan.
- Posiedźmy...
Usiadła obok z filiżanką w ręku. Odebrał jej filiżankę, odstawił na stół. Lena
przyglądała mu się ze zdziwionym uśmiechem. Wtedy z zuchwałością chłopaka z ulicy,
patrząc prosto w jej zalęknione oczy, przyciągnął ją do siebie.

4

Siódmego listopada na rogu Twerskiej i Wielkiej Gruzińskiej Sasza czekał na kolumnę
instytutu.
Kolumny sunęły powoli. Nad pochodem chwiały się sztandary, transparenty, portrety...
Stalin... Stalin... Stalin... Starsi mężczyźni z przejęciem dęli w trąby, ludzie w kolumnach
śpiewali nieskładnymi głosami, tańczyli na asfalcie. Z megafonów niosły się dźwięki i
szumy Placu Czerwonego, głosy sprawozdawców radiowych, pozdrowienia z trybuny na
mauzoleum, entuzjastyczny ryk przechodzących przez plac manifestantów.
Kolumna instytutu ukazała się około drugiej i od razu stanęła. Szeregi rozsypały się.
Roztrącając tłum Sasza podszedł do swojej grupy. Natychmiast poczuł na sobie badawcze i
pełne zaciekawienia spojrzenia: tak patrzy się na człowieka, którego spotkało nieszczęście.
Nie, to nie z powodu egzekutywy. To coś innego.
Nikt jednak nic Saszy nie mówił i nikt go o nic nie pytał. Tylko Runoczkin, przyjaciel,
chciał chyba coś powiedzieć, ale nie mógł odejść od transparentu, który niósł.
- Równaj, równaj! - nawoływali porządkowi.
Szeregi były policzone. Sasza dołączył do końca kolumny, do studentów z innych lat. Z
daleka widział sztandar swojego wydziału oraz transparent, niesiony przez Runoczkina i
jeszcze jednego chłopaka. Pokonując opór wiatru transparent rozwinął się, pochylił do
tyłu, płótno zmarszczyło się, potem napięło. Kolumna ruszyła.
Przed placem Triumfalnym zatrzymała się ponownie. Sasza podszedł do swojej grupy.
Runoczkin zrobił krok ku niemu.
- Zdjęli gazetkę.
Mały, garbaty Runoczkin miał lekkiego zeza, toteż gdy mówił, odwracał i nieco pochylał
głowę.
Zdjęli gazetkę! Dlaczego? Tego jeszcze nie było.
- Kto zdjął?
- Baulin. Przez te fraszki. Szkalowanie idei przodownictwa pracy.
Redaktorem gazetki był Runoczkin, ale pomysł napisania fraszek należał do Saszy. Sam
zresztą ułożył jedną na starostę grupy, Kowalewa: “Wysiłek, trud - dziś praca w modzie, a
tu oryginał nam rozkwita, notatki gubi jak w pochodzie, i wszystko wie, choć nic nie
czytał”. Pozostałe trzy napisała Roza Połużan. Na Borkę Niestierowa: “Porcyjka ryżu, kotlet
schabowy, na grób Borysa pomnik gotowy”, na Pietkę Puzanowa - lubi sobie pospać, na
Prichodko - kombinuje z jazdami praktycznymi i jeździ najwięcej ze wszystkich. Żadne tam

arcydzieła, nawet niezbyt zabawne, ale całkiem niewinne. “Szkalowanie przodownictwa”?
- Co za szkalowanie?
Runoczkin pochylił głowę.
- Te fraszki. Dlaczego tylko na przodowników? Mówiłem im, że daliśmy zdjęcia tylko
przodowników, więc wierszyki też tylk dla nich. Poza tym pytali, dlaczego nie ma artykułu
wstępnego.
To też był pomysł Saszy. Po co powtarzać to wszystko, co i tak będzie w innych
gazetach? Trzeba zrobić numer wesoły, naprawdę świąteczny, żeby dał się czytać, a nie
wisiał smętnie na korytarzu. Wszyscy się wtedy z tym zgodzili. Tylko ostrożna Roza
Połużan znacząco popatrzyła na Saszę.
- Lepiej napisz wstępniak i podpisz go.
- Azizjana się boisz?
Tak właśnie odpowiedział Rozie. No i proszę, co z tego wyszło. Jeszcze nie skończyła się
tamta afera z Azizjanem, a już jest coś nowego. Dobra, jakoś się załatwi!
Koło placu Strastnego kolumna znów się zatrzymała. Stąd pójdą już bez przeszkód,
porządkowi starannie sprawdzali, czy w szeregi nie wmieszał się ktoś obcy, poprawiali
krycie i równanie, by wejście na plac Czerwony odbyło się sprawnie i bez zamieszania.
Do grupy dołączyli Baulin i Łozgaczew. Na rękawie Łozgaczewa widniała czerwona
opaska kierownika kolumny.
- Cóż to, Pankratow - Baulin surowo patrzył na Saszę - nie uważasz za konieczne zjawić
się na manifestacji?
Baulin nie miał racji. Ci, którzy mieszkali na mieście, zawsze dołączali do kolumny po
drodze. Baulin nie mógł wiedzieć, kto z tysiąca studentów przyjechał na zbiórkę do
instytutu, a kto dołączył później. A jednak zainteresował się akurat Saszą, sprawdził,
podszedł, publicznie stwierdził jego przewinienie. Niesprawiedliwość tym bardziej
upokarzająca, że Baulin jest pewien swojej przewagi: tu, przy wszystkich, Sasza nie ośmieli
się zaprotestować.
A właściwie dlaczego by nie?
- Jestem na manifestacji i mam wrażenie, że mnie pan widzi. To nie ha-lu-cy-na-cja -
powiedział z tą mylącą przeciwnika uprzejmością, z jaką inteligentne arbackie chłopaki
rozmawiają przed rozróbą.
- Uważaj, bo się doigraasz - rzucił Baulin.
I nie czekając na odpowiedź poszedł dalej.
Opływając dwoma strumieniami budynek Muzeum Historycznego kolumny wlewały

się na plac Czerwony, wyrównywały szyki, przyśpieszały kroku i prawie biegiem sunęły
między gęstymi kordonami żołnierzy.
Kolumna Saszy przechodziła bardzo blisko mauzoleum. Na trybunach stali jacyś
ludzie, attach~es wojskowi w operetkowych mundurach, nikt jednak na nich nie patrzył,
wszystkie spojrzenia skierowane były na mauzoleum, wszystkich niepokoiła jedna myśl:
czy Stalin tu jest, czy go zobaczą?
I zobaczyli go. Twarz z czarnymi wąsami, znana z niezliczonych portretów i pomników.
Stał bez ruchu, w nisko nasuniętej na czoło czapce z daszkiem.
Ryk narastał. Stalin! Stalin! Sasza tak jak wszyscy szedł nie odrywając od niego wzroku
i też krzyczał: Stalin! Stalin! Po ominięciu trybuny ludzie wciąż odwracali głowy, oglądali
się, ale żołnierze ponaglali ich - nie zatrzymywać się! Szybciej! Szybciej!
Koło cerkwi Wasyla Błogosławionego kolumny rozsypywały się, bezładny tłum spływał
ku rzece, na most, zapełniał nadbrzeżne bulwary. Na ciężarówki ładowano bębny, trąby,
sztandary, plakaty i transparenty. Wszyscy śpieszyli do domów, zmęczeni, głodni, biegli ku
Kamiennemu Mostowi, ku Bramie Prieczistienskiej, do tramwajów.
W tej samej chwili ryk na placu Czerwonym osiągnął swoje apogeum, jak grom runął
na bulwary - Stalin podniósł rękę i pozdrowił manifestantów.
Po październikowym święcie w trybie pilnym zwołano zebranie egzekutywy i aktywu.
Zebranie odbyło się w małej auli. Na trybunie stał Łozgaczew i przeglądał papiery.
- Na wydziale - powiedział - miały miejsce dwa wystąpienia antypartyjne. Pierwsze to
atak Pankratowa na marksistowskie ujęcie nauk ekonomicznych, drugie - to wywieszenie
przez tegoż Pankratowa gazetki ściennej. Wspólnikami Pankratowa okazali się
komsomolcy: Runoczkin, Połużan, Kowalew i Pozdniakowa. Komuniści i komsomolcy
grupy nie dali im odporu. Świadczy to o osłabieniu czujności politycznej.
W świątecznym numerze gazetki - kontynuował Łozgaczew - nie ma artykułu
wstępnego o szesnastej rocznicy Października, ani razu nie wymienia się tam nazwiska
towarzysza Stalina, fotografie przodowników opatrzono złośliwymi, oszczerczymi
wierszykami. Oto jeden z nich, napisany zresztą przez samego Pankratowa: “Wysiłek - trud
- dziś praca w modzie, a tu oryginał nam rozkwita, notatki gubi jak w pochodzie, i wszystko
wie, choć nic nie czytał”. Co to znaczy “praca w modzie”? Dzięki pracy naszego narodu,
naszych ludzi, powstają podwaliny socjalizmu, praca jest dla nas sprawą honoru. A dla
Pankratowa to tylko kolejna “moda”! Tak mógł napisać tylko oszczerca, pragnący
oszkalować naszych ludzi. A przecież na poprzednim zebraniu egzekutywy niektórzy
usiłowali wybielić Pankratowa, zapewniali, że jego atak na Azizjana, obrona Kriworuczki -

to przypadek!
- Co to za “niektórzy”? - spytał Baulin, choć tak jak wszyscy, doskonale wiedział, o kogo
chodzi.
- Mam na myśli dziekana wydziału, Jansona. Jestem zdania, że nie powinien uniknąć
odpowiedzialności.
- Nie uniknie - zapewnił Baulin.
- Towarzysz Janson - ciągnął dalej Łozgaczew - stworzył na wydziale atmosferę
pobłażania, bezkarności, i tym samym zachęcił Pankratowa do uprawiania politycznej
dywersji.
- Hańba! - krzyknął Kariew, student czwartego roku, przystojny, znany w całym
instytucie demagog i lizus.
- Organizacja partyjna instytutu - zakończył Łozgaczew - zdecydowanie zareagowała na
działalność Pankratowa i zdjęła gazetkę. Dowodzi to, że organizacja partyjna jako całość
jest zdrowa. Nasza twarda i bezwzględna decyzja potwierdzi to raz jeszcze!
Zebrał kartki i zszedł z trybuny.
- Czy redaktor jest obecny? - spytał Baulin.
Powstało zamieszanie, wszyscy zaczęli rozglądać się za Runoczkinem. Mały, garbaty
Runoczkin wszedł na trybunę.
- Opowiedzcie, Runoczkin, jak doprowadziliście się do takiego stanu. - W głosie
Baulina pobrzmiewała charakterystyczna złowieszcza dobroduszność.
- Myśleliśmy, że nie warto powtarzać tego, co będzie we wszystkich gazetach.
- Co mają do tego inne gazety? - zmarszczył brwi Baulin.
- Przecież kiedy wywieszaliście gazetkę, prasa jeszcze nie wyszła.
- Ale później wyszła.
- I wiedzieliście, co będzie w artykułach wstępnych?
- Oczywiście, że wiedzieliśmy.
Na sali rozległ się śmiech.
- Nie udawajcie tu głupka - zdenerwował się Baulin. - Kto nie pozwolił napisać artykułu
wstępnego? Pankratow?
- Nie pamiętam.
- Nie pamiętacie... Nie zdziwiło to was?
Runoczkin wzruszył ramionami.
- A propozycja Pankratowa, żeby napisać fraszki, też nie wydała się wam dziwna?
- Przedtem też pisaliśmy.

- Czy rozumiecie swój błąd?
- Jeżeli podchodzić do tego tak jak towarzysz Łozgaczew, to rozumiem.
- A wy jak podchodzicie?
Runoczkin milczał.
- Głupiego udaje? - krzyknął znów Kariew.
Baulin rzucił okiem na kartkę.
- Czy jest tu Pozdniakowa?
Pozdniakowa, ładna dziewczyna, uśmiechając się weszła na trybunę.
- Co ja mogę powiedzieć? Sasza Pankratow postanowił nie pisać artykułu wstępnego, a
przecież jest przewodniczącym, musimy go słuchać.
- A jeśli kazałby wam wyskoczyć z czwartego piętra?
- Nie umiem skakać - odpowiedziała Nadia. - Myślałam...
- Nie myśleliście - przerwał jej Baulin. - Podoba się wam, kiedy tak pastwią się nad
przodownikami nauki?
- Nie.
- To dlaczego nie zaprotestowaliście?
- Bo by mnie nie posłuchali.
- A dlaczego nie zwróciliście się do organizacji partyjnej?
- Ja... - Pozdniakowa zaczęła płakać. - Ja...
- Dobrze, siadajcie! - Baulin znów zajrzał do papierów. - Po-łu-żan!
- Nie ma co ich słuchać, niech mówi Pankratow! - dobiegło z sali.
- Przyjdzie kolej i na Pankratowa. Słuchamy, Połużan!
- To, co się stało, uważam za poważny błąd - zaczęła Roza.
- Błędy bywają różne.
- Uważam to za błąd polityczny.
- To trzeba tak mówić od razu, a nie czekać, aż zaczną ciągnąć za język!
- Uważam to za poważny błąd polityczny. Proszę tylko wziąć pod uwagę, że ja
proponowałam zamieszczenie artykułu wstępnego.
- I sądzicie, że to was usprawiedliwia? Umyliście ręce, zabezpie-czy-liście się, a to, że
takie paskudztwo będzie wisieć na ścianie, to już was nie obchodziło? Osobiście pisaliście
te fraszki, tak?
- Tak.
- Na kogo?
- Na Niestierowa, Puzanowa i Prichodko.

- Pierwszy obżartuch, drugi śpioch, trzeci kombinator. Więc tak według was powinno
wyglądać propagowanie idei przodownictwa?
- To mój błąd - wyszeptała Roza.
- Siadajcie... Kowalew!
Na trybunę wszedł blady Kowalew.
- Muszę uczciwie wyznać: kiedy tu szedłem, nie miałem dość jasnego pojęcia o
politycznym podłożu sprawy, wydawało mi się, że to był żart, głupi, niestosowny, ale tylko
żart. Teraz widzę, że wszyscy okazaliśmy się narzędziem w rękach Pankratowa. Prawdą
jest, że nalegałem na zamieszczenie artykułu wstępnego. Jednak, gdy była mowa o
fraszkach, milczałem: na mnie też pisali wierszyk, więc pomyślałem sobie, że jeżeli
zaprotestuję, to koledzy będą uważać, że boję się krytyki.
- Głupio wam było się odezwać? - uśmiechnął się Baulin.
- Tak.
- Kowalew od razu przyszedł do organizacji partyjnej i uczciwie opowiedział jak to było
- wtrącił Łozgaczew.
- Mógł przyjść przed wywieszeniem gazetki - zaoponował Baulin.
Wstał Siwierski, wykładowca topografii. Sasza nie podejrzewał nawet, że Siwierski
należy do partii. Ten milczący człowiek o wojskowej postawie, w granatowych
kawaleryjskich bryczesach i długiej białej kaukaskiej koszuli przypominał mu oficera armii
carskiej.
- Kowalew! A więc krępowaliście się wystąpić przeciwko fraszkom wymierzonym w
was?
- Tak.
- To dlaczego nie zaprotestowaliście przeciwko fraszkom na innych?
- Demagogia! - rozległ się głos Kariewa.
- Zaciemnia sprawę! - krzyknął ktoś inny.
Baulin wskazał ręką audytorium.
- Słyszycie, towarzyszu Siwierski, jak aktyw ocenia wasze pytanie?
- Chciałem tylko zwrócić uwagę młodemu człowiekowi Kowalewowi, że nie warto
zaczynać życia w ten sposób - spokojnie powiedział Siwierski i usiadł.
- Możecie zabrać głos w dyskusji - zaproponował Baulin. - A teraz posłuchamy
głównego organizatora. Prosimy, Pankratow.
Sasza siedział z tyłu, słuchał, i zastanawiał się co ma odpowiedzieć Baulinowi. Oczekują
od niego uznania błędów, chcą usłyszeć, jak będzie się kajać, co znajdzie na swoje

usprawiedliwienie. Czy żałował tego, co się stało? Tak, żałował. Mógł nie spierać się z
Azizjanem, mógł zrobić gazetkę, tak jak zawsze. I nie byłoby całej tej historii, która tak
nieoczekiwanie i bezsensownie wdarła się w jego życie, w życie jego kolegów. Trzeba
wytrzymać, wybronić przyjaciół, przedstawić swoje racje. Oprócz Baulina, Łozgaczewa,
Kariewa jest tu przecież Janson, jest Siwierski, są inni, którzy mu współczują.
Sala ucichła. Ci, co wyszli na papierosa, wrócili. Wielu wstało z miejsc, żeby lepiej
widzieć.
- Przedstawiono mi ciężkie zarzuty - zaczął Sasza - towarzysz Łozgaczew użył nawet
takich określeń jak dywersja polityczna, antypartyjne wystąpienie, oszczerstwo...
- Słusznie! - krzyknął ktoś na sali, pewnie Kariew, ale Sasza postanowił nie zwracać
uwagi na okrzyki.
Baulin postukał ołówkiem o biurko.
- Docent Azizjan w swoich wykładach nie połączył części teoretycznej z praktyczną i
tym samym pozbawił nas możliwości opanowania ważnych partii materiału - ciągnął
Sasza.
Azizjan poderwał się z miejsca, ale Baulin powstrzymał go gestem.
- O gazetce. Przede wszystkim ja jako przewodniczący koła ponoszę pełną
odpowiedzialność za przygotowanie tego numeru.
- Jaki szlachetny! - rozległy się okrzyki. - Pozer!
- To właśnie ja powiedziałem, że artykuł wstępny jest niepotrzebny, ja
zaproponowałem zamieszczenie fraszek i sam napisałem jedną z nich. Koledzy mogli
potraktować to jako polecenie.
- Polecenie? Od kogo je otrzymaliście? - Baulin nie spuszczał z Saszy uważnego wzroku.
W pierwszej chwili Sasza nie zrozumiał pytania. Gdy wreszcie uświadomił sobie jego
sens, powiedział:
- Możecie zadawać mi wszystkie pytania, ale nie takie, które mnie obrażają. Jeszcze
mnie nie usunęliście.
- Usuniemy, nie bój się! - krzyknął ktoś z sali. Tym razem na pewno Kariew.
- Dalej. Wstępniaka nie zamieściliśmy, bo nie chcieliśmy powtarzać tego samego, co i
tak byłoby w gazetce instytutu i biuletynie wydziału. Tam pracują bardziej
wykwalifikowani dziennikarze...
- Wy, sądząc po wierszyku, jesteście nawet poetą - zażartował Baulin.
- Pisarzyna! - dobiegło z sali.
- Popełniłem błąd - kontynuował Sasza. - Artykuł trzeba było napisać. Teraz o

fraszkach. W nich samych nie ma nic niestosownego. Nasz błąd polega na tym, że
umieściliśmy je pod zdjęciami przodowników. To wypaczyło sens.
- Po co je napisaliście?
- Chcieliśmy, żeby z okazji święta było zabawniej, weselej...
- Wesoło wyszło, nie ma co - zgodził się Baulin.
Wszyscy roześmieli się.
- Jednakże - ciągnął dalej Sasza - oskarżenie o dywersję polityczną odrzucam
kategorycznie.
- Powiedzcie, Pankratow, czy zwracaliście się do kogoś o inter-wen-cję w waszej
sprawie? - spytał Baulin.
- Nie.
Baulin popatrzył na Glińską, potem na Saszę.
- A do zastępcy komisarza ludowego, Budiagina?
- Nie.
- To dlaczego wstawiał się za wami u dyrektora instytutu?
- Sasza nie chciał wymieniać nazwiska Marka, ale nie było innego wyjścia.
- Opowiedziałem o wszystkim Riazanowowi, mojemu wujowi, a on prawdopodobnie
wspomniał o tym Budiaginowi.
- Prawdopodobnie... - ironicznie powtórzył Baulin. - Ale przecież Riazanow jest na
Wschodzie?
- Był akurat w Moskwie.
- Riazanow przypadkiem przyjeżdża do Moskwy, wy przypadkiem opowiadacie mu o
swojej sprawie, on przypadkiem powtarza to Budiaginowi, Budiagnin przypadkiem dzwoni
do Glińskiej... Nie za dużo tych przypadków, Pankratow? Czy nie byłoby uczciwiej przyznać
się i powiedzieć wprost: tak, szukałem protekcji?
- Powiedziałem, jak było naprawdę.
- Wykręca się! Kłamstwo! Łgarz!
Do Kariewa dołączyło się jeszcze kilku krzykaczy.
- Nie macie nic więcej do powiedzenia?
- Powiedziałem wszystko.
- Siadajcie.
Sasza wrócił na miejsce.
- Kto chce zabrać głos? - spytał Baulin.
- Jansona! Dawać Jansona! Niech mówi Janson!

Janson z gniewnym wyrazem twarzy wszedł na trybunę.
- Towarzysze, problem, który dziś tu rozpatrujemy, jest niezwykle ważny...
- To wiemy i bez ciebie!
- Należy jednak odróżniać obiektywne następstwa od subiektywnych pobudek...
- To to samo!
- Nie filozofuj!
- Nie, to nie to samo. Pozwólcie mi dopowiedzieć do końca...
- Nie pozwolimy! Dość tego!
Znów wstał Siwierski.
- Towarzyszu Baulin, przywołajcie do porządku tych dezorganizatorów. W takich
warunkach nie można pracować.
Baulin udał, że nie słyszy.
- Pankratow zajął pozycję apolityczną, a co za tym idzie, mieszczańską - uparcie ciągnął
dalej Janson.
- Mało! Mało! - krzyknął Kariew.
- Towarzysze, chwileczkę, dajcie dokończyć - zmarszczył brwi Janson. - Posłuchajcie...
- Nie ma co słuchać!
- Jednakże, aby określić to wystąpienie jako antypartyjne, nazwać je dywersją
polityczną, musielibyśmy doszukać się u Pankratowa umyślnego zamiaru. Dopiero po
stwierdzeniu premedytacji...
- Nie kręć!
- O sobie mów, o swojej roli!
- A więc, czy Pankratow chciał zaszkodzić interesom partii? Uważam, że nie mamy tu
do czynienia z działaniem świadomym...
- Ugodowiec! Gmatwa sprawę!
- Towarzyszu Janson - przypomniał Baulin - macie mówić o własnej roli w tym, co
zaszło.
- Nie było w tym żadnej mojej roli. Nie ja wywieszałem gazetkę, nie ja ją
zatwierdzałem. Docent Azizjan zwrócił się do was, a nie do mnie.
- Dlaczego nie zdjęliście gazetki? - spytał Baulin.
- Widocznie wy zauważyliście ją wcześniej.
- A dlaczego to wy jej nie zauważyliście? Przecież mieliście do niej bliżej?
Janson wzruszył ramionami.
- No, jeżeli to ma mieć jakieś znaczenie...

- Dość! Wystarczy.
Janson postał jeszcze chwilę, znów wzruszył ramionami i wrócił na swoje miejsce.
Baulin nie wchodził na trybunę, mówił zza stołu prezydialnego. Zdjął tylko marynarkę i
powiesił ją na oparciu krzesła. Nie uśmiechał się już, rąbał krótkimi, urywanymi zdaniami:
- Pankratow liczył na bezkarność. Liczył na swoich wysoko postawionych protektorów.
Był przekonany, że organizacja partyjna zlęknie się ich nazwisk. Ale dla organizacji
partyjnej sprawa partii, czystość linii partii jest ważniejsza od nazwisk, ważniejsza od
wszelkich autorytetów!
Zawiesił głos, pauza obliczona była na oklaski. W dwóch-trzech miejscach rozległy się
nieskładne brawa: Baulin udał, że nie chce, by mu przerywano, i mówił dalej:
- Wstyd patrzeć na komsomolców: Runoczkina, Pozdniakową, Połużan, Kowalewa. I to
prawie inżynierowie, radzieccy specjaliści! Oto jakich bezzębnych, politycznie bezradnych
ludzi wychował towarzysz Janson. To dlatego tak łatwo stali się narzędziem w rękach
wroga klasowego. O to właśnie obwiniamy Jansona. To wy, Janson, przygotowaliście grunt
dla takich Pankratowów... Nawet tutaj jeszcze próbujecie go osłaniać. A to jest
zastanawiające.

5

Jura chciał, żeby Lena utrzymywała ich związek w tajemnicy: kocha ją, ona kocha jego,
niczego więcej im nie trzeba. Właśnie dlatego unika jej rodziców, jej domu, jej znajomych.
Lena zgadzała się, bojąc się urazić jego ambicję.
Ojciec nie pzwalał Jurze przyprowadzać dziewczyn do domu, ale córka komisarza
ludowego - łatwo powiedzieć! Takiej Jura jeszcze nie miał. Starzy odnosili się do Leny z
rezerwą: odwiedza Jurija dziewczyna, i dobrze, młodzi są, jak się dobiorą charakterami, to
będzie wesele, jak nie, to się rozejdą. W tej kwestii dotrzymywali kroku epoce. Jeżeli
jednak młodzi pobiorą się, to synowa będzie musiała szanować teścia i teściową: choć i
narkomowska córka, niech będzie wdzięczna, z taką, co to idzie do łóżka przed ślubem, nie
każdy chce się żenić.
Lena rezerwę tę uważała za przejaw godności. Rodzice Jury wydawali się jej niezwykli.
Ojciec - przystojny, stateczny fachowiec, matka - pobożna staruszka, patriarchalne
stosunki rodzinne - inny świat, ludowy, prosty, prawdziwy.
Czasem czytali listy od Władimira z Biełomorkanału, typowe wypociny kryminalisty z
“najdroższym ojczulkiem”, “najdroższą mateczką”, “najdroższym rodzonym bratem
Jurijem”, pełne łzawej więziennej poezji o doli nieszczęsnej, o tęsknocie, by “ptaszyną
wolną wzlecieć”. Jura był niezadowolony, wstydził się wobec Leny, ją jednak wzruszało
posępne zainteresowanie ojca, smutne zatroskanie matki, godność, z jaką Jura traktował
ten cień na swoim życiorysie.
Podobało się jej zresztą wszystko: ich niewyszukane jedzenie, gest, jakim ojciec wyciera
ręce z kredy, to jak strzepuje nitki z marynarki, jak siada do stołu z namaszczeniem
człowieka pracy, dla którego obiad w gronie rodzinnym jest nagrodą za ciężki trud,
podobało się jej, że właśnie ojcu żona nakłada pierwszemu - jemu, żywicielowi, potem
Jurze - jest mężczyzną, pracuje, następnie Lenie - bo to gość, zaś ona sama, matka,
zadowala się tym, co zostanie, siedzi przecież cały dzień w kuchni, zawsze się jakoś tam
pożywi. Oto rodzina, zwarta, zgodna, niepodobna do jej rodziny, w której każdy żyje swoim
życiem, tygodniami nie widując najbliższych.
Czasem chodziła z Jurą do “Metropolu” posłuchać Skomorowskiego albo do
“Grandhotelu” na Cfasmana. Lena wymogła na Jurze, że rachunki będą płacić wspólnie,
przecież ona ma własne pieniądze, pracuje, zarabia, byłoby nie po koleżeńsku, gdyby Jura
sam płacił za wszystko. Zgodził się wspaniałomyślnie, schlebiało mu, że taka dziewczyna
wydaje na niego pieniądze, schlebiała uprzedzająca grzeczność kelnerów. Przy sąsiednich

stolikach siedziały piękne kobiety w towarzystwie eleganckich mężczyzn, grał jazzband, w
“Metropolu” wygaszano światła, różnokolorowe reflektory oświetlały fontannę na środku
sali i parkiet wokół niej. Jura uśmiechał się do Leny, ściskał jej rękę, podobało mu się, że
wszyscy zwracają na nich uwagę.
Wychodziła od niego późną nocą, gdyby pozwolił, nie wychodziłaby w ogóle. Bramę
zamykano, dzwoniła, zjawiał się zaspany dozorca, za każdym razem oglądał ją podejrzliwie,
wciskała mu w dłoń rubla i wybiegała na ulicę. Obcasy jej pantofli dźwięcznie stukały o
chodniki nocnego Arbatu. W domu znów zauważą zbyt późny powrót, domyślają się
wszystkiego, ale nie zadają żadnych pytań. Ojciec nie lubi Jury, wyraża się o nim z
przekąsem, nawet z niechęcią. Trudno, jego sprawa. Jest przywiózana do rodziny, ale jeśli
będzie trzeba, opuści dom, nie zastanawiając się ani chwili.
Na początku grudnia Jurę wezwano do Ludowego Komisariatu Sprawiedliwości. W
dziale kadr, w dużej sali z mnóstwem biurek, za którymi nikt jednak nie siedział, przyjęła
go kobieta w średnim wieku, rudawa, o płaskich piersiach i drobnej, ruchliwej twarzy.
Nazywała się Malkowa, wskazała Jurze krzesło naprzeciwko swojego biurka.
- Kończycie wydział prawa, towarzyszu Szarok, powstaje kwestia przydziału, chcemy
dowiedzieć się o was czegoś więcej. Opowiedzcie o sobie.
Aby uniknąć skierowania do sądu albo prokuratury Jura musiał przedstawić się
Malkowej w niekorzystnym świetle. Działał jednak instynkt samozachowawczy,
wypracowana przez lata zasada, by wypaść jak najlepiej, okazać się człowiekiem czystym, w
nic nie zamieszanym, by zataić wszystko, co mogłoby skompromitować. Jura opowiedział o
sobie to co zwykle: jest synem robotnika ze szwalni, sam był frezerem, należy do
Komsomołu, nie karany. Jest pewien minus - brat odsiaduje wyrok za kradzież. Jura uznał,
że informacja o bracie podkreśli autentyzm jego opowieści.
Malkowa słuchała uważnie, paliła papierosa, następnie gasząc niedopałek o dno
popielniczki spytała:
- Jak mogliście wy, komsomolec, dopuścić do upadku brata?
- Kiedy go zamknęli, miałem szesnaście lat.
- W czasie rewolucji szesnastoletni dowodzili pułkami.
Powiedziała to takim tonem, jakby sama w wieku szesnastu lat dowodziła pułkiem. A
może i dowodziła? Trzyma się po żołniersku, chuda, w skórzanej kurtce, z papierosem w
zębach... No i co z tego? Czy wszyscy muszą dowodzić? Pułków zabraknie! I pomyśleć, że
od takiej ryżej flądry zależy, czy skierują go do fabryki, czy wyślą do jakiejś dziury, gdzie
diabeł mówi dobranoc. Po wydziale krążą słuchy, że cały ich rok mają skierować na Syberię

Zachodnią i Wschodnią.
Jura uśmiechnął się.
- Brat jest o wiele starszy ode mnie, w jaki sposób miałem na niego wpłynąć?
Malkowa przerzuciła papiery na stole, wyciągnęła ten potrzebny.
- Gławchimprom zapotrzebował was imiennie do pracy prawno-administracyjnej. Jak
to się stało?
- Przed studiami pracowałem w zakładach chemicznych, potrze-bu-ją tam prawnika.
Nie zerwałem więzi z fabryką, więc zgłosili zapotrzebowanie.
Malkowa zmarszczyła brwi.
- Wszyscy chcą zostać w Moskwie. A kto będzie pracować na prowincji? W organach
sądu i prokuratury?
Powoli, ważąc w myślach każde słowo, Jura powiedział:
- Żeby pracować w sądzie lub prokuraturze potrzebne jest zaufanie, potrzebna jest
nieskazitelna reputacja. Gdy ma się brata kryminalistę, to o zaufaniu nie może być mowy.
- Żeby pracować w sądzie lub prokuraturze trzeba być przede wszystkim prawdziwym
człowiekiem radzieckim - pouczającym tonem oznajmiła Malkowa. - Czy historia z bratem
przeszkadza wam w tym?
- W zasadzie nie, ale nawet wy pytaliście, dlaczego nie wpłynąłem na brata. Poza tym
sądzę, że w przemyśle też potrzebni są wykształceni prawnicy.
Malkowa wstała.
- Przedstawię waszą sprawę naczelnikowi, a potem komisja do spraw zatrudnienia
podejmie decyzję.
Jura wstał również.
- Będę pracować tam, gdzie mnie wyślą.
- No pewnie - uśmiechnęła się Malkowa. - Pobieraliście stypendium, trzeba je
odpracować.
- To prawda, zależy mi na zostaniu w Moskwie - przyznał Szarok - mam tu ojca i matkę,
ludzi starych i schorowanych i, prawdę mówiąc, jestem ich jedynym synem. To jednak -
wskazał papier leżący na stole - wyszło z inicjatywy zakładu. Potrzebują prawnika
orientującego się w problemach przemysłu chemicznego.
- Wszyscy, którzy chcą zostać w Moskwie, wynajdują sobie różne ważne powody -
zauważyła Malkowa. - I wszyscy załatwiają sobie takie solidne poparcie.
Po chwili milczenia dodała nieoczekiwanie:
- A uczelniana organizacja partyjna rekomenduje was do innej pracy. Nawiasem

mówiąc też w Moskwie.
- Nic mi o tym nie wiadomo. A gdzie konkretnie?
Odpowiedziała wymijająco:
- Są wolne etaty... Na przykład w prokuraturze. Wy jednak wolicie do fabryki?
- Tak, wolę fabrykę. Tam pracowałem, tam dojrzewałem, stamtąd posłano mnie na
studia. Fabryce zawdzięczam bardzo wiele.
Godność, z jaką Jura to powiedział, udobruchała Malkową.
- Uwzględnimy wasze zamiary i zapotrzebowanie Gławchimpromu. A komisja
podejmie odpowiednią decyzję.
Od takiej baby zależy jego los! Sama dopiero co wyrwała się z jakiejś wiochy, a już
gotowa jest jego, rodowitego moskwianina, wypchnąć do dziury zabitej deskami. Słusznie
ojciec mawiał: “Ponazjeżdżało tej wiochy do Moskwy, dla miastowych miejsca brakuje!” I
jeszcze podpuszcza: “rekomendują was do pracy w Moskwie, w prokuraturze”. Pewnie łże...
A może i nie łże... Jura ma mieszkanie, a oni takie rzeczy biorą pod uwagę...
Jeżeli nawet taka rekomendacja była, nie znaczy to jeszcze, że go przyjmą, zapytają: “A
skąd tu brat kryminalista”? W prawdziwej proletariackiej rodzinie nie powinno być
kryminalistów! Podejrzana rodzina, pasożytnicza rodzina! Czy to nie ma innych,
sprawdzonych, swoich?
Zrodzony w chłopięcej wyobraźni romantyczny wizerunek niezależnego adwokata w
miarę upływu czasu stracił wiele ze swojego pierwotnego uroku. Podczas praktyk w sądach
Jura poznał odwrotną stronę medalu. Widywał znakomitych adwokatów nie tylko podczas
błyskotliwych wystąpień na rozprawach, ale także na co dzień zaaferowanych, kłócących
się o honoraria, widział, jak płaszczą się przed sekretarkami, jak za piątaka udzielają porad
prawnych stetryczałym staruchom, poznał cenę tych luksusowych gabinetów domowych,
które po wyjściu ostatniego klienta zamieniały się w jadalnie i sypialnie. Mimo to nadal
pociągało go tylko takie właśnie życie.
A jednak dziwne! Myśl, że w instancjach odrzucą jego kandydaturę, boleśnie godziła w
ambicję: znowu nim wzgardzą. Tak, dla swoich mają wysokie stanowiska, a on, posłuszny
wykonawca, będzie odwalać czarną robotę. W najlepszym razie rzucą mu ochłap, puszczą
do fabryki na to wymarzone radcostwo, jak z przekąsem powiedział Budiagin.
O wezwaniu do narkomatu nie wspomniał nikomu ani słowem. Jego przygnębienie nie
uszło jednak uwagi Leny.
Siedzieli w teatrze, udało im się wreszcie dostać na “Murzyna”.
- Czym się tak martwisz?

Patrzyła na niego swoim głębokim, zakochanym spojrzeniem.
Uśmiechnął się, wskazał oczami sąsiadów - nie przeszkadzaj.
W domu, leżąc na jego ramieniu znów spytała o to samo.
Odpowiedział, że nic szczególnego, po prostu sprawa przydziału nieco się
skomplikowała.
- Jeśli chcesz, mogę pomówić z tatą - zaproponowała Lena.
- Iwan Grigoriewicz zrobił wszystko, co mógł.
Nie nalegała, rozumiała, że ojciec nie zrobi nic ponad to, co już zrobił.
- Wczoraj był u nas Sasza, żal mi go - powiedziała Lena.
- A co?
- Nie wiesz? Wyrzucili go z Komsomołu i ze studiów.
Uniósł się na łokciu.
- Pierwsze słyszę.
- Nie widziałeś go?
- Już dawno.
Skłamał, widział Saszę całkiem niedawno, ale Sasza nic mu nie powiedział. Jura nie
chciał mówić o tym Lenie.
- Przez tę historię z wykładowcą rachunkowości?
- Tak. A potem przez gazetkę ścienną.
- A co on napisał w tej gazetce?
- Jakieś wierszyki.
- To Sasza pisze wiersze?
- Napisał czy też zamieścił czyjeś. Śpieszył się, coś tam bąknął i poszedł. Bardzo mi go
szkoda.
Sasza Pankratow wylany! Tak ten człowiek wierzył, i go załatwili! Aktywista, twardy jak
kamień, niezłomny - a poleciał! Nawet Budiagin mu nie pomógł. Wujek Riazanow, taka
ważna figura! Straszna rzecz. Skoro nawet Saszkę...
Kto w razie czego pomoże jemu, Szarokowi? Ojciec krawiec? Brat kryminalista? Jura
nie pcha się wszędzie tak jak Sasza, a jednak... Niepotrzebnie wykręcał się od tej
prokuratury, tam nikt by go nie ruszył, tam on sam mógłby ruszyć każdego, nikt by mu się
nie wywinął...

* * *

Nazajutrz spotkał Saszę w bramie.
- Cześć.
- Cześć.
- Słyszałem, że masz kłopoty w instytucie?
- Od kogo słyszałeś?
- Widziałem Lenę.
- Wszystko już się wyjaśniło - ponuro powiedział Sasza.
- Tak? No to świetnie - Szarok nie ukrywał uśmieszku. - Szybko udało ci się to załatwić.
- Udało się. Bywaj!

6

“Już się wyjaśniło”. Sasza odpowiadał wszystkim tak samo jak Jurze, nie chciał, żeby
jakiekolwiek echa dotarły do uszu mamy.
Decyzję Glińskiej wywieszono nazajutrz po zebraniu egzekutywy. Sasza jako
“organizator wystąpień antypartyjnych” został usunięty z uczelni, Runoczkin, Połużan i
Pozdniakowa otrzymali nagany. Kowalewa ukarano upomnieniem.
Machina poszła w ruch, wyszukiwano dokumenty, przygotowywano zaświadczenia.
Łozgaczew, mianowany już dziekanem na miejsce Jansona, szybko i uprzedzająco
grzecznie wydał Saszy indeks, jego gładka twarz zdawała się mówić: osobiście nic
przeciwko tobie nie mam, tak się złożyły okoliczności, jeżeli przyjmą cię z powrotem,
będzie mi bardzo przyjemnie.
Sasza pożegnał się z całą grupą, tylko Kowalewowi nie podał ręki.
- Podleców nie chcę znać.
Runoczkin zgodził się z poglądem, że Kowalew to podlec, i że w ogóle wszyscy to
podlece. Nie bał się nikogo ten maleńki garbaty Runoczkin.
Rozległ się dzwonek. Korytarz opustoszał. Nikt nie miał już żadnej sprawy do Saszy.
Dokumenty zabrane, pozostawało tylko podstemplować je i odejść.
Kriworuczko był jeszcze zastępcą dyrektora do spraw gospodarczych. Przybijając
pieczątkę powiedział półgłosem:
- Zawiadomienia za grudzień poszły już do administracji.
- Dziękuję - odpowiedział Sasza. Zawiadomienia wysyłano później, po prostu
Kriworuczko chciał zdążyć wydać Saszy kartki żywnościowe. A mógł nie wydać.
Dzięki kartkom mama aż do końca grudnia o niczym się nie dowie. A przez ten czas na
pewno przyjmą go z powrotem.
Z jednej instytucji do drugiej, męczące wyczekiwanie pod drzwiami, uciążliwe
wyjaśnienia, nieufne twarze, nieszczere obietnice rozpatrzenia sprawy. Nikt nie miał
zamiaru jej rozpatrywać - anulować decyzję o wydaleniu oznaczało wziąć na siebie
odpowiedzialność. Komu to potrzebne!
W komitecie rejonowym trafił do niejakiej Zajcewej, młodej kobiety o sympatycznej
powierzchowności. Sasza wiedział, że mimo niezbyt wysokiego wzrostu Zajcewa dobrze gra
w koszykówkę. Wysłuchała go, zadała kilka pytań, w mniemaniu Saszy raczej mało
istotnych - nie wiadomo dlaczego dotyczyły głównie Kriworuczki - potem poradziła
wystarać się o opinię z fabryki, w której Sasza dawniej pracował, i uprzedziła, że sprawa

będzie rozpatrywana na posiedzeniu egzekutywy rajkomu partii i Komsomołu.
Dojeżdżając do fabryki Sasza przypomniał sobie wczesne wstawanie, świeżość
porannej ulicy, potok ludzi, wlewający się przez portiernię na dziedziniec, chłodną pustkę
hali. Technika nigdy go nie pasjonowała, ale chciał pracować w fabryce, podobało mu się
słowo “proletariusz”, przynależność do wielkiej rewolucyjnej klasy. Początek życia,
poetyczny i niezapomniany.
Pierwszego dnia posłano go do terminowego załadunku wagonów. Mógł odmówić.
Jurka Szarok, na przykład, odmówił i trafił na wydział mechaniczny, został uczniem
frezera. Sasza poszedł jednak do tych wagonów, potem o nim zapomnieli, sam też się nie
upominał: ktoś przecież musi ładować wagony. Życie wydawało mu się wtedy czymś
nieskończonym, wszystko miało się dopiero stać. W brezentowej kurtce i w brezentowych
rękawicach, w śnieg, w deszcz, w mróz i w spiekotę Sasza ładował i rozładowywał wagony
na otwartej rampie przy magazynach, robił to, co było potrzebne krajowi. Gardził
czyściutkim Jurką, zbijającym bąki w ciepłej i widnej hali.
Całą brygadą wpadali do stołówki, wszyscy odsuwali się od nich - ich kurtki i bluzy
upaćkane były farbą, kredą, gipsem, węglem. Hałasowali, klęli. Sasza pamiętał byłego
dowódcę dywizji Morozowa, cichego człowieka, który wystąpił z partii nie mogąc pogodzić
się z NEP-em, a potem popadł w alkoholizm. Pamiętał Awierkijewa, ich brygadzistę, też
pijaka - porzuciła go żona - i jeszcze kilku ludzi o równie pogmatwanych życiorysach. Nie
gonili za forsą, byle zarobić na ćwiartkę i dość, migali się od pracy w akordzie, użerali się z
dyspozytorem o jak najlżejsze zajęcie, woleli robotę na dniówkę, a jeszcze bardziej lekcję,
określone zadanie, po którego wykonaniu można było sobie pójść. Wtedy pracowali jak
szatany, do upadłego, ale tylko po to, żeby jak najszybciej urwać się z zakładu. Sasza nie
uważał ich za prawdziwych robotników, pociągało go jednak to, co było w nich wzruszające
i ludzkie - właśnie te poplątane losy. Kombinowali na zleceniach, ale nigdy nie oszukiwali
się między sobą, nie zwalali roboty na kolegów. I choć Sasza nie brał udziału w ich
popijawach, choć nie popisywał się koszarowymi dowcipami i nie opowiadał sprośnych
kawałów, traktowali go dobrze.
Tę malowniczą, przypadkową, wybrakowaną brygadę posyłano zazwyczaj do
dorywczych prac, niekiedy jednak zatrudniano ją zgodnie z przeznaczeniem - do załadunku
beczek z farbą. Zdarzało się, że gdy przez dłuższy czas nie podstawiano pustych składów,
zapasy gotowej produkcji rosły, beczki piętrzyły się na dziedzińcu w coraz wyższe stosy,
potem nagle przychodziły wagony, skład za składem, wtedy na rampę rzucano wszystkie
brygady, w tym również brygadę Awierkijewa, w której pracował Sasza.

Każda beczka z farbą ważyła osiemdziesiąt kilo. Wtaczali je do wagonów po trapach i
ustawiali: jeden rząd, na nim drugi, na drugim trzeci. Trapy stały stromo, beczki trzeba
było wtaczać na nie z rozpędu, a potem obracać i ustawiać przy innych tak, żeby zmieściła
się cała przewidziana liczba. Zginać plecy przez osiem godzin, toczyć beczki po
osiemdziesiąt kilo każda, turlać je po stromym trapie, ustawiać pionowo - to ciężka praca.
W dodatku trzeba się spieszyć, tuż za tobą biegnie następny, on też nie może zatrzymać się
na trapie, też bierze go z rozpędu, jeżeli zamarudzisz ze swoją beczką choć na jedną
sekundę, zatrzymasz cały łańcuch, naruszysz rytm. Sasza początkowo nie mógł sobie
poradzić z ustawieniem beczki na właściwym miejscu. Później pokazano mu, jak to się
robi: trzeba chwycić oburącz za podstawę beczki, unieść ją szarpnięciem, obrócić na
krawędzi i postawić. Od tej chwili Sasza nie opóźniał już rytmu pracy.
Przy farbie pracowały zazwyczaj dwie brygady: pierwsza - Tatarzy, przybyli na zarobek
z obwodu ulianowskiego, i druga - Rosjanie, też łasi na zarobek, przy załadunku dobrze
płacono.
Któregoś dnia podczas rozdzielania roboty kierownik Małow powiedział:
- Awierkijew, daj jednego do pierwszej brygady, człowiek im zachorował.
- Idź - zwrócił się Awierkijew do Tatara Hajnullina.
- Nie pójdę - odparł Hajnullin.
- Liwszyc!
Liwszyc, potężnie zbudowany odeski Żyd o niskim czole wykpił się żartem:
- Ja do nich nie mogę, oni nie jedzą wieprzowiny.
I wtedy Małow oznajmił:
- Nie mam czasu wysłuchiwać waszych debat. Nie dacie człowieka, to sam wyznaczę.
Małow był ongiś dowódcą plutonu, miał bojowy wygląd, sam kiedyś pracował jako
ładowacz, potrafił zmusić do posłuchu nawet niesforną brygadę Awierkijewa.
- Wyznaczaj - zgodził się Awierkijew.
Spojrzenie Małowa zatrzymało się na Saszy.
- Pankratow, ty pójdziesz!
Małow nie darzył Saszy sympatią. Może nie lubił wykształconych robotników: Sasza
uchodził w brygadzie za najbardziej wykształconego, ukończył przecież dziewięciolatkę.
Małow przyglądał mu się na poły pytającym, na poły pogardliwym wzrokiem: był
przekonany, że Sasza również odmówi. Sasza powiedział jednak:
- Dobrze, pójdę.
- Wszędzie się pchasz - zauważył Awierkijew z niezadowoleniem.

Tatarzy nie toczyli beczek, nosili je na plecach. Biegiem po kładkach, potem biegiem po
trapie, do wagonu, i od razu stawiali je na miejsce. Załadunek szedł w ten sposób szybciej,
ale była to straszna robota, wręcz nie do wytrzymania: gnać z okrągłym
osiemdziesięciokilowym cylindrem na plecach po chwiejnych kładkach, po stromych
trapach, zrzucać beczkę tak, żeby od razu trafiała na swoje miejsce, biegać przez cały dzień
wyłącznie za tym człowiekiem, za którym stanąłeś na początku zmiany. Masz wrażenie, że
beczka zaraz zsunie ci się z pleców, że pociągnie cię za sobą, że upadniesz, ale nie wolno ci
zatrzymać się ani na sekundę, słyszysz za sobą tupot nóg i ciężki oddech następnego,
czujesz zapach jego potu, jeżeli się zatrzymasz, wpadnie na ciebie. Wytężasz więc wszystkie
siły, z rozpędu pokonujesz trap, wbiegasz do wagonu, zwalasz beczkę i pędzisz z powrotem,
żeby dotrzymać tempa doświadczonym, silnym ładowaczom, nie mającym litości dla
nikogo, a już zwłaszcza dla ciebie, obcego.
Syrena, przerwa obiadowa! Sasza padł obok stosu beczek. Czerwone koła wirowały mu
przed oczami, monotonny huk rozsadzał czaszkę.
Zapadał w półsen, budził się... Gdy oprzytomniał, myślał tylko o tej chwili, gdy trzeba
będzie wstać, znów stanąć za rosłym rudym Tatarem, za którym biegał od rana, i znów
ganiać po chwiejnym trapie z beczką na plecach. Czuł, że nie wytrzyma następnych
czterech godzin, że upadnie, zemdleje na którymś z pomostów.
Mógł pójść do biura i powiedzieć, że przysłano go tu w celu zdobycia kwalifikacji, a nie
do dźwigania na plecach osiemdziesięciokilowych beczek, że ma skierowanie na produkcję.
Co jest, do cholery! Zgłosił się wprawdzie do tej terminowej roboty, ale to jeszcze nie
powód, żeby przez całą praktykę trzymać go między tragarzami! Tak, może pójść do biura.
Wiedział też jednak, że gdy zawyje syrena, znów stanie za rudym Tatarem, podstawi plecy i
poniesie beczkę do wagonu.
Ze stołówki wracali robotnicy, to znaczy, że przerwa się kończy. Wysiłkiem woli Sasza
dźwignął się, usiadł, poruszył rękami, nogami, głową. Wszystko bolało, wszystko wydawało
się obce.
Ktoś go zawołał, uniósł głowę, przed nim stał Awierkijew i były dowódca dywizji
Morozow. Widać było, że obaj wypili sobie do obiadu. Obrzmiała twarz Awierkijewa
nabrała całkiem czerwonej barwy, błękitne oczy Morozowa stały się jeszcze bardziej
błękitne, jasne i marzycielskie.
- Jedz! - Awierkijew rzucił mu na kolana kawałek chleba i plasterek boczku.
- Dziękuję.
- Beczkę kładź na całe plecy - powiedział Awierkijew - na cały grzbiet, rozumiesz?

Dajcie tu jedną!
Wygiął grzbiet, odrzucił ręce do tyłu. Morozow i Sasza zarzucili mu beczkę na plecy.
Leżała równo na całej długości kręgosłupa.
- A potem tak!
Awierkijew poruszył ciałem, beczka przesunęła się na ramiona, chwycił ją rękami.
- Nosisz nieprawidłowo, na ramionach, trzeba na grzbiecie, spróbuj!
Sasza pochylił się. Awierkijew i Morozow podali beczkę.
- Nie opuszczaj ramion! - krzyknął Awierkijew.
Sasza uniósł ramiona, ciężar beczki rozłożył się równomiernie.
- Tak nieś! Trzymaj i nieś!
TEraz Sasza czuł się pewniej, beczka nie zjeżdżała już z pleców. Ciężar przygniatał
jednak nadal, nogi uginały się. Gdy biegł z powrotem, nie rozprostowywał już pleców. Nie
wiedział, jakim cudem wytrzymał resztę zmiany, nie pamiętał, jak wrócił do domu, jak
zwalił się na łóżko i spał aż do następnego ranka.
Nazajutrz Małow powiedział:
- Popracuj jeszcze parę dni w pierwszej brygadzie, potem cię przeniosę.
Harował przy farbie jeszcze dwa tygodnie, nauczył się dźwigać beczki. Tatarzy
przyzwyczaili się do niego, on przyzwyczaił się do nich, pomagał im nawet pisać
oświadczenia podatkowe dla rady wiejskiej.
Do dawnej brygady też nie wrócił, posłali go na bazę do ładowania ciężarówki.
- Będziesz się uczyć na szofera - powiedział Małow. I nie wiadomo było, czy chce
uradować Saszę, czy po prostu pozbyć się go.
Sasza pracował na bazie, zrobił prawo zajdy, prowadził samochód. Teraz jednak,
dojeżdżając do fabryki, nie wiadomo dlaczego wspominał okres dźwigania beczek. Były to
pierwsze i najbardziej pamiętne miesiące jego pracy w fabryce.
Kogo tam spotka? ze starej gwardii nie ma już pewnie nikogo. A może i są, w końcu
minęły dopiero cztery lata.
Starą drewnianą portiernię rozebrano, na jej miejscu pojawiła się nowa, murowana.
Przebudowano też bramę, była teraz szeroka, kamienna. Frontem do dziedzińca stał nowy
budynek dyrekcji. Za wysokim murowanym ogrodzeniem wznosiły się nowe hale.
Dziedziniec wyasfaltowano, pobudowano sklepy fabryczne, kioski, pawilony. Fabryka
pracowała, rosła, unowocześniała się. To właśnie jest to prawdziwe, to, czym żyje cały kraj,
czym powinien żyć i on bez względu na okoliczności.
Okazało się, że funkcję sekretarza organizacji partyjnej pełni Małow. Niezbyt

przyjemna niespodzianka! Wciąż jeszcze miał w sobie coś z bojowca, choć nie był już tak
rumiany jak wtedy, gdy na dziedzińcu magazynu dyrygował ładowaczami - łysawy,
pożółkły i wychudły, sprawiał wrażenie zmęczonego. Za dużym biurkiem siedział jednak
tak samo jak wtedy, gdy na parapecie okna wypisywał robotnikom karty pracy - jakoś
bokiem, na samym brzeżku. Od razu poznał Saszę. I zupełnie jakby nie było tych czterech
lat spytał:
- A, Pankratow... Co tam u ciebie?
Sasza wyłuszczył sprawę.
- Dobra - powiedział Małow - będę na tej egzekutywie, to powiem.
Ten też się wykręca, nie chce dać na piśmie.
- Zajcewa prosiła o pisemną opinię.
- Papierek jej potrzebny - warknął Małow. - Dobrze, napiszę. Przypomnij, gdzie
pracowałeś, jakie miałeś obowiązki.
Zanotował dane, które podał mu Sasza, potem podniósł wzrok i spytał żartobliwie:
- No i wreszcie wpadłeś?
- Dlaczego “wreszcie”?
- Na to się zanosiło. Dobra, pospaceruj godzinkę, wypiszę tę opinię.
- Chciałbym rzucić okiem na fabrykę, zobaczyć chłopaków...
Centralna część fabryki nie zmieniła się, nowe hale budowano nieco dalej. Pierwszy,
drugi, trzeci wydział, dalej mechaniczny, kotłownia, a oto i garaż... Na kanale czarny
dyrektorski “Ford”, koło warsztatu Siergiej Wasiliewicz, dyrektorski kierowca. On też
poznał Saszę.
- Wróciłeś do fabryki?
- Załatwiam sprawę.
Siergiej Wasiliewicz nosił czarny skórzany kombinezon, czapkę z renifera i filcowe
walonki z kaloszami, masywny, ważny, niezależny, jeszcze z tych przedrewolucyjnych
szoferów, osoba stojąca blisko dyrektora.
Zadziwiające, jak wiele rzeczy wyleciało mu z pamięci i przypomniało się teraz, gdy
przyszedł tu i znów zobaczył halę, wydziały, gdy usłyszał znajome odgłosy fabryki. Wtedy
wszystko było jasne i proste - pracuj, bierz wypłatę, wykonuj polecenia Komsomołu. Nie
pamiętał wypadku, by kogoś wrabiano w jakieś polityczne historie, tu szła produkcja,
powstawał zakład. A może teraz jest już inaczej? Ciekawe, jaką opinię wystawi mu Małow?
Małow napisał tak: “Dotyczy: Pankratowa Aleksandra Pawłowicza w związku z jego
pracą w fabryce w latach 1928-1930 w charakterze ładowacza, a następnie kierowcy. Swoje

obowiązki wypełniał rzetelnie, polecenia służbowe wykonywał. Udzielał się społecznie jako
sekretarz komórki WLKSM wydziału transportu. Praca bez zastrzeżeń”.
- W razie czego dodam, co trzeba - obiecał Małow.

7

Wróciwszy z fabryki Sasza zauważył w skrzynce niebieską kopertę. List od ojca, to jego
pismo. Te listy nigdy nie sprawiały radości. Ojciec prosił o przysłanie poradników
technicznych: “Leżą na dolnej półce, z pewnością wiesz, gdzie jest dolna półka. Nie
ośmieliłbym się fatygować Cię taką prośbą, ale nie mam nikogo, do kogo mógłbym się
zwrócić. A jechać po nie do Moskwy... Mój przyjazd nikomu nie sprawi przyjemności”.
To był głos ojca, zawsze używał takiego tonu. Gdy mama pytała: “Będziesz jeść obiad?”,
odpowiadał: “Mogę nie jeść”. “Idziesz na zebranie?” - “Nie, idę na tańce”. Był nieco
przygłuchy, stale podejrzewał, że rozmawiają o nim, pieklił się, gdy rano nie dostał jabłka
do śniadania albo kubka zsiadłego mleka na noc. Matka kamieniała ze strachu na odgłos
jego kroków na korytarzu, wracał po pracy z góry niezadowolony z domu, z żony, z syna,
skłonny do kłótni, wymówek i scen.
Mama nie bała się go jedynie podczas napadów zazdrości. Saszy pękało wówczas serce
od tych domowych awantur, krzyków, trzaskania drzwiami, przerażał go zły wyraz twarzy
mamy, jej płacz.
Ojciec nie mieszkał z nimi już od sześciu lat. Mama jednak bała się go nadal nawet na
odległość. Również i teraz na jej twarzy pojawił się znajomy, przygnębiający wyraz
niepokoju i lęku.
- Od ojca?
- Prosi, żeby przysłać mu poradniki.
Z wciąż zalęknioną miną Sofia Aleksandrowna sięgnęła po list, jej rysy rozpogodziły się
dopiero wtedy, gdy przeczytała go do końca.
Saszę najbardziej dręczyła myśl, co będzie, kiedy mama dowie się wszystkiego.
Zachowywał się więc tak, żeby niczego nie podejrzewała. Każdego ranka wychodził z domu
udając, że idzie na uczelnię. Pieniądze za grudniowe stypendium zarobił przy rozładunku
wagonów na Kijowskim towarowym. GDy nie miał się gdzie podziać, szedł do Niny
Iwanowej.
Dała mu klucz do mieszkania; od rana czytał tam albo się uczył. Potem wracała ze
szkoły Waria, młodsza siostra Niny, w ciemnym płaszczu, w maleńkich pantofelkach,
chustkę zdejmowała po drodze, proste czarne włosy opadały na kołnierz. Siadała na łóżku,
zakładała nogę na nogę, wydymając pulchne wargi zdmuchiwała grzywkę z czoła i patrzyła
na Saszę tym szczególnym wzrokiem, którym ładne piętnastoletnie dziewczyny peszą
chłopaków.

Nakryty wystrzępioną ceratą stół dzielił pokój na dwie połowy: połowę Niny, pełną
porozrzucanych książek i zeszytów, z przydeptanymi domowymi pantoflami pod łóżkiem, i
połowę Warii z jaskrawą chustką na poduszce, patefonem na parapecie i atletą z brązu,
trzymającym żarówkę w wyciągniętej muskularnej ręce.
- Za co wylali cię z instytutu?
- Przyjmą z powrotem.
- Ja bym powyrzucała ich samych, u nas w szkole też są takie swołocze, tylko patrzą,
jak by tu kogo usadzić. Wczoraj mieliśmy zebranie klasowe, a Lakin mówi: “Iwanowa pisze
ściągi na kolanach”. Na to ja wyciągam nogi i pytam: “Gdzie masz te ściągi?”
Wyciągnęła nogi przed siebie, demonstrując Saszy, jak to było w klasie.
- A Kuzia, matematyk, zrobił się czerwony jak pomidor: “Iwanowa, przestań!” A
dlaczego ja? Przecież to Lakin. W zeszłym roku rozrabiał, zabierał dziewczynom teczki. A
teraz jest w samorządzie. Sam zrzyna, a na innych donosi. Nie znoszę takich.
- To jak robisz te ściągi?
- Normalnie - poklepała się po kolanach, opiętych nicianymi pończochami. - Napiszę
chemicznym ołówkiem i ściągam.
- A bez ściągi nie możesz?
- Mogę, ale nie chcę.
Patrzyła na niego wyzywająco, zabawne stworzenie, siedzi z odsłoniętymi kolanami.
Sasza miał ochotę roześmiać się, ale zachoywwał powagę, wiedział, ile kłopotów ma Nina
ze swoją młodszą siostrą.
Dziewczęta wyrosły bez ojca, potem umarła matka. Sasza pamiętał naradę egzekutywy
- zastanawiali się, w jaki sposób pomóc Ninie wychować siostrę, załatwili rentę rodzinną,
powierzyli Ninie funkcję etatowej zastępowej. Potem ukończyli szkołę, stracili się z oczu, o
Warii przypomniał sobie dopiero wtedy, gdy spotkał ją wśród sterczących w bramie
wyrostków.
- Jesteś komsomołką?
- A po co?
- Lepiej wystawać w bramie?
- Robię, co mi się podoba.
- Podobno spędzasz noce poza domem.
- Ojej! Raz zanocowałam u przyjaciółki na daczy, bałam się iść na stację. Nina też by w
nocy nie poszła. To sto razy większy tchórz niż ja, wyszłaby już wreszcie za tego swojego
Maksyma. Ona nic nie umie, Maks niczego nie potrzebuje, będą chodzić po stołówkach.

- Nie jesteś za młoda, żeby udzielać takich rad?
- To niech nie wtyka nosa w moje sprawy. Hałasu dużo, a sensu mało.
- Kim ty chcesz być?
Zamiast odpowiedzi zaśpiewała dziecinnym głosem:
Kwiatku pachnących prerii,
twój śmiech się wokół perli,
i tak błękitne są oczęta twoje,
jak niebo kraju rodzinnego nad kowbojem...

W korytarzu rozległ się dzwonek.
- Ninka wróciła - nie wstając oznajmiła Waria - znowu zapomniała kluczy.
- Skąd wiesz, że to ona?
- Wiem, jak dzwoni każdy lokator.
Weszła Nina, zobaczyła Warię na łóżku w pozie, którą uznała za nieprzyzwoitą,
zobaczyła odsłonięte kolana, i zaczęło się:
- Tylko chłopcy jej w głowie, lakier do paznokci, pomadka do ust, koniecznie w kolorze
marchewki - znawczyni! Godzinami siedzi przed lustrem i zawija rzęsy nożem kuchennym.
- Nożem? - zdziwił się Sasza.
- Albo wisi na telefonie, i w kółko słyszę to samo: żorżeta, welwet, czerwona markizeta,
błękitny jedwab... ja przez pięć lat chodziłam w jednej bluzce, prałam ją co dzień, i do dziś
nie wiem, z jakiego jest materiału. Za to moja siostrunia trzy dni latała po sklepach, bo
szukała odpowiednich guzików do płaszcza. Kaloszy nie uznaje, walonkami gardzi. Ukradła
moje pantofle, zdeptała je na tańcach, a potem podrzuciła w łazience. Dziś pantofle, jutro
weźmie pieniądze, a jak nie znajdzie pieniędzy, to pójdzie kraść.
- Nie strasz - powiedział Sasza - nie strasz siebie i nie strasz jej.
Waria jednak wcale nie wyglądała na przestraszoną. Ziewnęła ostentacyjnie, zrobiła
znudzoną minę - wszystko to już słyszała, słyszała setki razy.
- Przeraża mnie jej okrucieństwo. Stroi sobie żarty z Maksyma. Co to ją obchodzi? To
niskie, nietaktowne!
- No, Maks nie ma zbyt wesołego wyglądu - dyplomatycznie zauważył Sasza.
Oczy Niny pociemniały.
- Cenię Maksa, to wspaniały, uczciwy chłopak. Ale czy ja mogę w ogóle coś planować?
Najpierw muszę toto wykierować na ludzi.
- Bardzo cię proszę, nie zwalaj znowu na mnie - powiedziała Waria.

- Kazali jej zrobić gazetkę ścienną - ciągnęła Nina. - No więc poszła do sąsiedniej klasy i
słowo w słowo przepisała gazetkę, którą tam wywiesili. Nawet nazwisk nie chciało się jej
zmieniać. Co z tego wyrośnie, do czego to dojdzie?
Waria namacała stopą pantofel, wstała.
Kwiatku pachnących prerii,
twój śMiech się wokół perli...

Idąc do komitetu rejonowego Sasza był zupełnie spokojny. Oto instancja, która
odważnie rozstrzygnie całą sprawę. Zebranie będzie prowadzić pierwszy sekretarz, Stolper.
Sasza długo siedział w korytarzu, czekał na swoją kolej.
Zza drzwi dobiegały strzępy słów i zdań, urywki czyichś wystąpień, ale wszystko
zagłuszał i uciszał jeden wysoki, ostry głos. Przerażeni ludzie wypadali z gabinetu, pędzili
do szaf, chwytali teczki, rozdrażniony, ostry głos ścigał ich i ponaglał. Saszy podobało się,
że Stolper tak gania swoich urzędników. Tak samo pogoni Baulina i tych wszystkich, którzy
określili Saszę mianem wroga.
Drzwi uchyliły się.
- Pankratow!
Gabinet był zatłoczony, ludzie siedzieli wzdłuż ścian i za długim stołem, pokrytym
zielonym suknem. Stolper, chudy człowiek o złych, zmęczonych oczach obrzucił Saszę
mrocznym spojrzeniem i zwrócił się do Zajcewej:
- Referujcie! Tylko krótko.
Zajcewa głosem wzorowej uczennicy przedstawiła materiały sprawy. Gdy czytała
fraszki, ktoś się roześmiał. Fraszki brzmiały idiotycznie. Następnie Zajcewa powiedziała, że
fakty te należy rozpatrywać w kontekście najistotniejszych kwestii.
I tu Sasza dowiedział się, że Kriworuczko to były członek opozycji, ale jakiej konkretnie
- nie zrozumiał. Zajcewa wspomniała coś o XI zjeździe partii, o “opozycji robotniczej”,
potem o zbiorowym liście do KC, który Kriworuczko podpisał, ale co to był za list - nie
powiedziała. Potem podkreśliła, że w swoim czasie Kriworuczko został usunięty z partii,
gdyż nie zerwał kontaktów. O jakie kontakty chodziło, z kim, kiedy, też nie mówiła,
wyjaśniła jedynie, że później Kriworuczkę znów pryjęto do partii, ale ukarano naganą.
Drugą naganę Kriworuczko otrzymał za zaśmiecenie kolei elementem społecznie obcym i
klasowo wrogim. O jaką kolej chodziło i co tam robił Kriworuczko, Zajcewa również nie
powiedziała. Obecnie Kriworuczkę ponownie wydalono z partii, tym razem za szkodnictwo
w budownictwie. Chociaż teczka personalna Kriworuczki zawierała pełny wykaz kolejnych

wykluczeń i nagan, Zajcewa mówiła o tym takim tonem, jak gdyby zdemaskowanie
Kriworuczki było jej osobistą zasługą. Wydawała się wstrząśnięta faktem ujawnienia
człowieka zamieszanego w przestępstwa, o których czytała jedynie w podręcznikach.
Słuchając Zajcewej, Sasza zrozumiał, że sprawa Kriworuczki wcale nie jest taka prosta.
Kriworuczkę obciąża przeszłość. Nie mógł natomiast pojąć, co to wszystko ma wspólnego z
nim.
Stolper wziął teczkę ze sprawą Saszy, pobieżnie przejrzał papiery. Wszyscy milczeli.
Słychać było jedynie szelest gniewnie przewracanych kartek.
- Co się tam u ciebie wyrabia, Baulin?
Baulin wstał.
- Kriworuczkę wydaliliśmy z partii.
- Akademików nie zbudował - podchwycił Stolper. - A o tej jego robocie wiedzieliście? -
uderzył dłonią o teczkę. - Połapaliście się dopiero wtedy, kiedy wypuścili u was
antypartyjną ulotkę.
- Nie mamy dowodów na powiązania Pankratowa z Kriworuczką.
- Nie mają dowodów! - skrzywił się Stolper. - Pankratow występuje przeciwko
marksizmowi w nauce i po tym powierza mu się redagowanie świątecznego numeru
gazetki, a on oczywiście robi z tego ulotkę antypartyjną. Pankratow broni Kriworuczki, a
ten dziekan, jak mu tam?
- Janson - szybko podpowiedziała Zajcewa, podkreślając jak dobrze wykuła sprawę.
- Janson broni Pankratowa. Przecież to zmowa! A gdzie ocena polityczna? Może
wyjaśnicie, dlaczego akurat Pankratow wystąpił w obronie Kriworuczki?
- Właśnie za to wydaliliśmy również Pankratowa - pośpieszył z odpowiedzią Baulin.
- Nie, nie za to! - krzyknął Stolper. - Pankratowa wyrzuciliście dopiero wtedy, gdy
wystąpił z otwartą przyłbicą. A to, że bronił Kriworuczki, nie wzbudziło waszych
podejrzeń? Członkowie egzekutywy proponowali podjęcie decyzji, a wy, towarzyszu Baulin,
nie chcieliście. Towarzysz Łozgaczew proponował. A wy, Baulin, zbagatelizowaliście
sprawę, daliście Pankratowowi możność wydania antypartyjnej ulotki. Pod samym waszym
nosem Kriworuczko demoralizował studentów. A może uważacie, że Pankratow z własnej
inicjatywy wypuścił tę gazetkę, że tak sam z siebie zaatakował marksizm w nauce? Kto za
tym stoi? Wolicie nie wiedzieć? Kogo się boicie?
- Nikogo się nie boimy - gburowato rzucił Baulin, mając na myśli samego Stolpera. I
Stolper to zrozumiał. Popatrzył uważnie na Baulina i nieoczekiwanie spokojnie powiedział:
- Trzeba będzie przyjrzeć się sytuacji w instytucie.

- Proszę bardzo - odparł Baulin.
- Co to znaczy “proszę bardzo”? - znów wybuchnął Stolper. - My was o zgodę nie
prosimy, towarzyszu Baulin. Dlaczego nie ma tu Jansona?
- Jest chory.
- Ach tak, chory... A gdzie dyrektor instytutu?
Baulin wzruszył ramionami.
- Nie przyszła.
- Nie ma co, ładna organizacja - uśmiechnął się Stolper. - Nic dziwnego, że owijają was
sobie wokół palca. A tu jeszcze towarzysz Małow się rozczula, rozdaje pochwalne opinie...
Małow, wiedziałeś, do czego Pankratow potrzebuje tej opinii?
Małow wstał, wysoki, barczysty, zgarbiony bojowiec w garniturze. Siedział pod ścianą
niemal obok Saszy, ale dopiero teraz Sasza go zauważył.
- Wiedziałem.
- Mówił ci, za co go wylano?
- Mówił.
- Tak mówił, jak tu dziś słyszałeś?
- Właśnie tak.
- I mimo to napisałeś mu tę opinię?
- Napisałem.
- Jak to rozumieć, towarzyszu Małow?
- Napisałem, co było cztery lata temu.
- A może on już wtedy oszukiwał partię?
- On wtedy partii nie oszukiwał, on wtedy nosił farbę na plecach.
- Jaką znowu farbę?
- A taką - Małow wskazał na stół - jaką wasze sukno barwią.
- Co to znaczy “wasze”? - spurpurowiał Stolper.
- Bo na waszym stole leży.
- I co to ma za związek?
- Chłopak, komsomolec, pracował, fabrykę budował. Co miałem napisać? Było, jak
było.
- Było jedno, a wyszło drugie - powiedział Stolper pojednawczo, po ojcowsku. - Gdyby
Pankratow zwrócił się tylko do ciebie, to byłoby pół biedy, ale kiedy ktoś biega po
narkomatach, kiedy wykorzystuje powiązania rodzinne, to już co innego. A tego nie
wzięliście pod uwagę, towarzyszu Małow.

- Może i nie wziąłem - uparcie bronił swego Małow - ale ja go widziałem przy robocie. I
trudno mi uwierzyć, że to wróg partii.
- Nie tacy stawali się wrogami partii - powiedział Stolper. - No cóż, posłuchamy
Pankratowa.
Sasza wstał. Przegra, to jasne. Wszystko, co zostało tu powiedziane, nie ma sensu, ale
im dalej sięga sprawa, tym bardziej obrasta w oskarżenia, a on w żaden sposób nie może
wyrwać się z tego zaklętego kręgu. Nie przekona ich. Głupie wierszyki, incydent z
Azizjanem, Kriworuczko - to fakty. Działa nieubłagana siła. A jednak trzeba się bronić.
- Co do Kriworuczki - powiedział Sasza - to na egzekutywie mówiłem tylko o tym
zdarzeniu z łopatami.
- Z jakimi łopatami? - przerwał mu Stolper.
- Łopaty, na budowie, nie było magazyniera...
- Nie udawajcie durnia! - wrzasnął Stolper. - Odpowiadajcie: dlaczego wystąpiliście w
obronie Kriworuczki?
- Nie występowałem w jego obronie. Powiedziałem tylko, że naprawdę nie było
materiałów budowlanych.
- A więc nie tylko łopat, ale i materiałów nie było? - ironicznie uśmiechnął się Stolper. -
No to mówcie tak od razu. No dobrze, dalej - dodał znużonym głosem, dając do
zrozumienia, że wypytywanie Saszy mija się z celem - kręci.
- Nie znałem Kriworuczki, nigdy w życiu z nim nie rozmawiałem.
Stolper pokręcił głową, ale nic nie powiedział.
- Jeżeli chodzi o wykładowcę rachunkowości, to zajęcia prowadzone były chaotycznie,
więc...
- Więc marksizm to dla was chaos? - Stolper nie spuszczał z Saszy uważnego
spojrzenia.
- No nie, ale...
- Wystarczy, Pankratow, dosyć! - Stolper wstał, obciągnął bluzę, leżała na nim
niezgrabnie jak mundur na chuderlawym cywilu. - Wysłuchaliśmy was. Nie chcecie złożyć
broni przed partią, nawet tutaj próbujecie nas oszukiwać. Jesteście wolni, idźcie sobie!

8

Nowy Rok witali u Niny Iwanowej. Na stole królowała gęś z kapustą, upieczona przez
Warię, Bóg jeden wie, gdzie się tego nauczyła. Zabawa miała trwać do rana - nocą
komunikacja nie kursuje. A rano do pracy, pierwszy stycznia to normalny dzień roboczy.
Na jednym fotelu, założywszy nogę na nogę siedziała z papierosem w dłoni Wika
Marasiewicz, siostra Wadima. Tęga, leniwa dziewuszka z gatunku tych, które ciągle pytają
“to co ja mam robić?”, podczas gdy wszyscy wokół pracują, wyrosła na wysoką, jasnowłosą
i wyniosłą pannę. W sobotę wieczorem takie jak ona można spotkać w “Metropolu”, a w
niedzielę w “Nationalu”. Tuż przed sylwestrem pokłóciła się z aktualnym adoratorem i
tylko z tego względu raczyła znaleźć się tutaj, co dawała wszystkim do zrozumienia swoim
nad wyraz znudzonym wyglądem.
Jura Szarok próbował ją zabawiać, a potem nawet flirtować z nią, jak gdyby chcąc
odwrócić uwagę zebranych od swojego związku z Leną. Wyglądało to dziwnie. Ich romans
dawno już przestał być dla kogokolwiek tajemnicą. Wyjątkiem był Wadim Marasiewicz.
Wadim nie znał jeszcze kobiet, nie dopuszczał nawet myśli, że ktoś może żywić uczucia,
których on sam nie doświadczył, a które, w jego mniemaniu, w sposób zasadniczy
odmieniają człowieka. W Lenie takich przemian nie zauważył.
Wadim rozprawiał o różnych różnościach, przeskakiwał z mowy obrończej Dymitrowa
na inscenizację “Martwych dusz” w Mchacie, z “New Dealu” Roosevelta na śmierć
Łunaczarskiego w Mentonie. Nawet o sprawach powszechnie znanych umiał mówić tak,
jak gdyby ich prawdziwe podłoże było znane wyłącznie jemu.
Jura Szarok przed przyjściem do Niny wypił sobie z ojcem, był więc ożywiony i
nonszalancki. Wściekają się, że podrywa Wikę? Bardzo dobrze! W takim razie będzie to
robić jeszcze bardziej ostentacyjnie.
Waria została w domu pod pretekstem pieczenia gęsi, tak odpowiedzialnego zadania
nie mogła przecież powierzyć Ninie. W gruncie rzeczy chodziło o to, że sylwester w
dorosłym towarzystwie wydawał się jej ciekawszy niż zabawa w gronie kolegów i koleżanek
ze szkoły. Poza tym Maks obiecał, że przyprowadzi ze sobą przyjaciela, który umie tańczyć
rumbę. Teraz ten młodziutki słuchacz szkoły wojskowej, noszący dziwaczne imię Serafim, z
namaszczeniem kręcił korbką patefonu.
Obok Saszy stał zmartwiony Maks. Między nim a Niną doszło właśnie do decydującej
rozmowy, i Nina stanowczo odrzuciła jego oświadczyny, nie pozwoliła nawet mieć żadnej
nadziei. Oprócz tego Maks przejmował się kłopotami Saszki - lubił go, szanował i

podziwiał.
Sasza nie mógł nie przyjść, choć nie miał na to specjalnej ochoty. Trudno, musi żyć
jakby nic się nie stało. Jak Nowy Rok, to trzeba witać Nowy Rok.
I oto siedzą przy stole nakrytym białym obrusem. Na honorowym miejscu Nina, na
prawo od niej Maksym, Sasza, Waria, Serafim, po lewej Wadim, Lena, Jura i Wika.
Wszystko lśni i błyszczy, wszystko przyszykowane, pachnie tak smakowicie, pobudza
apetyt, raduje serca. Za oknami mroźna noc, a tu jest ciepło, dziewczyny w fildepersowych
pończochach, pantofle na wysokim obcasie. Planeta mknie po swej niezmiennej orbicie,
gwiazdy wędrują po swoim odwiecznym szlaku, a oni spotykają tysiąc dziewięćset
trzydziesty czwarty rok od narodzin Chrystusa, mają wódkę, portwajn, riesling, tak samo
spotykali rok tysiąc dziewięćset trzydziesty trzeci, oto śledź w sosie musztardowym, szynka
ze sklepu komercyjnego, tak samo będą witać i rok trzydziesty piąty i trzydziesty szósty, i
trzydziesty siódmy, i jeszcze wiele innych lat. Są młodzi, nie wyobrażają sobie ani śmierci,
ani starości, nie urodzili się przecież dla starości i śmierci, ale dla życia, dla młodości, dla
szczęścia.
- Żegnamy stary rok - powiedział Wadim Marasiewicz - był to rok naszego życia. Jak
mawiają w Odessie, nikt nie usłał naszej drogi różami. Droga usłana różami nie jest drogą
życia. Droga prawdziwego życia usłana jest cierniami...
Rozległo się bicie zegara, wszyscy równocześnie zaszurali krzesłami, wstali, podnieśli
kieliszki.
- Za Nowy Rok, za nasze szczęście - hura! - wrzasnął Wadim.
Zadzwoniło szkło, poszły w obieg półmiski z zakąskami. Maks zgrabnie krajał gęś.
- Mistrz! - powiedział Sasza.
- No i żyła sobie gąska... - Jura podsunął swój talerz.
- Maksym, dla mnie nogę - odezwała się wreszcie Wika.
- Druga dla mnie! - Wadim lubił sobie podjeść.
- Marasiewicze wszystko wyżrą!
- Powstrzymajcie Marasiewiczów!
Wadim postukał nożem o talerz.
- Wznoszę toast za Maksa, nadzieję Armii Czerwonej!
- Maks! Maksymuszka! Nie żałuj tej gęsi, bracie rodzony!
- Towarzysze, buchnęli mi widelec!
Wadim znów postukał nożem w talerz.
- Wypijemy za Serafima, naszego jedynego gościa i też nadzieję Armii Czerwonej!

- Młody człowieku, pańskie zdrowie!
- Młodość to nie hańba, to wielkie świństwo!
- Serafim, a gdzie twój brat cherubin?
Onieśmielony tym hałaśliwym towarzystwem, Serafim zaczerwienił się, wstał,
podziękował ukłonem.
Wadim wzniósł toast za Lenę - naszą najpiękniejszą, potem za Wikę - też niczego sobie,
nikogo nie dopuszczał do głosu ten WAdim.
- Wypijmy za szkołę - zaproponował Maksym.
- Niech żyje sentymentalny hipopotamek! - skomentował Jura.
Maks popatrzył na niego spode łba.
- A co, mamy się odciąć i odżegnać?
- Popieram Maksa - wtrącił WAdim - nie należy zapominać o domowych penatach, o
alma mater, o gnieździe najdroższym!
- No to za szkołę życia i pracy! - ironicznie dorzucił Jura.
Smarkacze! Szczeniaki! Czort z nimi. Chcą pić za szkołę, to może pić za szkołę,
wszystko mu jedno, za co pije.
- Jura, nie musisz robić nam łaski - zauważyła Nina. Drażniło ją to zalecanie się do
Wiki, nie mogła ścierpieć tej dziewczyny, nikt jej tu nie zapraszał, oburzało to, że Jura
sprawia przykrość Lenie.
Wadim zręcznie załagodził sytuację.
- Za Jurija Szaroka, przyszłego prokuratora generalnego!
- Jak nas powsadzają, to ratuj - dobrodusznie dodał maks.
- A teraz - Wadim otarł wargi serwetką - za panią domu, za naszą Ninę, serce, duszę i
mózg naszej paczki!
- Nineczko! Nino!
- To może za obie panie domu - Sasza zwrócił się do Warii.
Szczuplutka, pełna wdzięku, najmłodsza wśród nich milczała, bojąc się powiedzieć coś
nie tak. Serafim podejmował nieśmiałe próby nawiązania z nią rozmowy, Saszę bawiło jego
zmieszanie, zagadnął więc Warię sam, wciągając do konwersacji Serafima. Waria ożywiła
się, odwróciła głowę w stronę Saszy, tuż przed sobą zobaczył jej migdałowe oczy i subtelną
twarz.
Zaszurały odsuwane krzesła, stół powędrował pod ścianę, wszyscy zaczęli tańczyć.
“Ach, te czarne oczy mnie olśniły, ach, zapomnieć o nich nie mam siły...” - niosło się z
patefonu. Jura tańczył z Wiką, Wadim z Leną, Waria z Serafimem. Potem dołączyli Maks i

Nina.
Gdy zmieniali płytę, Sasza powiedział:
- Kochani, dajcie i mnie potańczyć.
Zatańczył z Warią, czuł jej zwinną figurkę, lekki krok, jej radość. Zrozumiał, że
wszystko, co tak drażni Ninę - puder, perfumy, brama, chłopcy - to nic nie znaczące
drobiazgi, nieposkromiona ciekawość małej kobietki wchodzącej w życie, do tego pięknego,
młodego i jasnego świata, od którego tak brutalnie odrywają jego, Saszę.
Awantura zaczęła się zupełnie nieoczekiwanie. Jura i Wika wyszli na korytarz, i to
spowodowało wybuch Niny.
- Przecież prosiłam, żeby nie hałasować! Mam są-sia-dów - mówiła z czerwoną z
gniewu twarzą. - Ale nie, oni muszą tłuc się po korytarzu, jakby tu było mało miejsca!
- Przestań, przecież nic się nie stało - uspokajała ją Lena z uśmiechem. Czuła się
niezręcznie: Nina zwracała tylko uwagę wszystkich na i bez tego obraźliwe zachowanie
Jury.
- Daj spokój - łagodził Maks.
- To zakrawa na bezczelność - nie mogła uspokoić się Nina. - Oni sobie pójdą, a ja
przecież muszę mieszkać z tymi ludźmi!
- Przestań - powiedział Sasza. Jemu też nie podobało się postępowanie Jury i Wiki, ale
chciał zapobiec kłótni.
Wadim próbował obrócić wszystko w żart.
- Moja siostra rzadko kiedy znajduje drogę do toalety.
Wszyscy znali te wybuchy gniewu u zrównoważonej Niny, mijały równie szybko, jak się
zaczynały. Nadeszła ta krytyczna godzina sylwestrowej nocy, gdy wszyscy są już zmęczeni,
chcą spać, i wpadają w rozdrażnienie z powodu byle głupstwa.
Jura usiadł obok Leny, położył rękę na jej ramieniu i powiedział zimno:
- Kolejna histeria starej panny.
Powiedział to spokojnie, celowo, z ręką na ramieniu Leny, dając tym samym do
zrozumienia, że stosunki między nimi to wyłącznie ich sprawa.
- Panuj nad językiem, Szarok! - Sasza patrzył na niego spode łba. Oto okazja, by
wyrównać rachunki. To stara Szarokowa powiedziała mamie Saszy o wydaleniu z instytutu,
powtórzyła sensację. Sasza domyślał się w tym cichej roboty Jury.
- Wszyscy trochę wypiliśmy... - zaczął Wadim pojednawczo.
- Wiesz, co ty jesteś - ciągnął Sasza. - Co, chciałeś ucieszyć ludzi najnowszą
wiadomością?

Jura zbladł.
- O co ci chodzi? No, powiedz!
- Ani to czas, ani miejsce. I nie wszyscy są ciekawi.
- A dlaczego to ty masz wybierać czas i miejsce? Dlaczego ty masz decydować? Taki
jesteś ważny? No i co, w końcu się doigrałeś!
- Zamknij się - powiedział Maks.
- Cios poniżej pasa - mruknął Wadim.
- Ta sprawa dotyczy tylko i wyłącznie mnie - spokojnie odpowiedział Sasza. - Ty i twoja
rodzina nie musicie wtykać w to nosa. A co o tobie myślę? Jesteś małym egoistą i sobkiem.
Na tym moja strona kończy dyskusję.
- A ty jesteś nagi król - odparł Jura - generał bez armii. Na tym moja strona też kończy
dyskusję. - Wstał. - Lena, idziemy!
- Lena! - zawołał Sasza.
- Słucham? - Lena odwróciła się, przyjaznym uśmiechem usiłując załagodzić konflikt.
- Gorszego gnojka nie mogłaś sobie znaleźć?
Lena oblała się rumieńcem i wybiegła z pokoju. Jura na moment zatrzymał się w
drzwiach, popatrzył na Saszę i też wyszedł.
- Niepotrzebnie ty go tak - zauważył Maks.
- Nie lubię łajdaków - ponuro odparł Sasza.
Poczuł jeszcze większe przygnębienie. Nie zdołał zapanować nad sobą i zepsuł całego
sylwestra.

9

Byłoby lepiej, gdyby mama płakała. Ale mama zastygła, skamieniała, nie chciała nawet
znać szczegółów. Saszę spotkało nieszczęście. To było najważniejsze.
Jej zmartwiałe spojrzenie rozrywało Saszy serce. Wieczorami czytała, nie widząc liter,
mechanicznie przewracała kartki, dniami i nocami myślała tylko o jednym: Sasza nie ma
nad sobą mężczyzny, nie zdołała utrzymać rodziny, ich nieszczęsne życie kaleczyło go od
dziecka.
Paweł Nikołajewicz zawiadomił, że przyjedzie, jak tylko będzie mógł się wyrwać, za
jakieś półtora miesiąca. Sofia Aleksandrowna znała męża - liczył na to, że przez półtora
miesiąca wszystko samo jakoś się ułoży i bez niego. Pytał: “Czy Mark naprawdę nic nie
może zrobić?” Znowu te wieczne pretensje pod adresem jej krewnych! Napisała do Marka.
Odpowiedział, że wkrótce przyjedzie na zjazd i ma nadzieję, że wtedy wszystko jakoś
załatwi. Listy te nie uspokoiły Sofii Aleksandrowny, Sasza nadal był bezbronny.
Zaczęła na długo wychodzić z domu. Sasza patrzył z okna, jak idzie przez podwórze -
mała, tęga, siwa, samotna. Sam odgrzewał sobie obiad, czasem nie odgrzewał - obiadu nie
było. Gdzież ona przepada? Dzwonił do sióstr mamy - nie było jej tam. Chodzi po
urzędach, próbuje go ratować, szuka wpływowych znajomych? Nie, nie ma takich, zna
przecież wszystkich znajomych mamy.
- Gdzie byłaś, gdzie ty się podziewasz?
Zbywała te pytania milczeniem, albo wykręcała się - nigdzie nie była, spacerowała po
Arbacie, siedziała na podwórzu.
Sasza również błąkał się po Arbacie, po znanych z dzieciństwa zaułkach, wzdłuż starych
pańskich pałacyków; kolumienki, sztukaterie, jaskrawozielone dachy, białe zdobione
fasady. W Kriwoarbackim, na miejscu dawnego boiska szkolnego architekt Mielnikow
zbudował dziwny okrągły budynek. Tylko w oknach suteren szkoły za perkalowymi
zasłonami tak jak zawsze paliło się światło: mieszkali tam pracownicy obsługi technicznej.
Sasza przypomniał sobie, jak będąc drużynowym pionierów jeździł na letnie obozy do
Rublowa. “Wyjeżdżamy do Rublowa, nasza baza już gotowa, już wakacji nadszedł czas,
brak w Rublowie tylko nas”... Na obozie utrzymywał żelazną dyscyplinę, pionierzy bali się
go, nie mógł sobie poradzić jedynie z Kostią Szabrinem, synem szkolnego stolarza,
chłopcem psotnym i nieposłusznym. Po kolejnym wyczynie Kostii Sasza postanowił
odesłać go do domu.
Kucharka powiedziała wtedy:

daszkiem i analizowała, jak kto przeszedł, jak na nią spojrzał, jak się przywitał.
Zadzwonili z administracji, kazali Saszy przyjść. Zawsze bała się administracji, ale
poszła osobiście. Muszą uzupełnić w aktach dane, dotyczące miejsca pracy Saszy. Pretekst!
Administratora, Wiktora Iwanowicza Nosowa, znała od dwudziestu lat, biegał po
podwórzu, jak był mały, i jego nieboszczkę mamę też znała, i on znał ją i Saszę. A teraz
ledwo raczył spojrzeć, nie spytał nawet, dlaczego Sasza, student, pracuje jako ładowacz -
wszystko już wie. I pożegnał się oschle. A urzędniczka w ogóle się nie pożegnała, udawała,
że jest zajęta.
Ktoś zadzwonił, poprosił do aparatu Siergieja Siergiejewicza, odpowiedziała, że
żadnego Siergieja Siergiejewicza u nich nie ma. Po pięciu minutach znów zapytano o
Siergieja Siergiejewicza, ale już innym głosem. Potem ktoś zadzwonił i nic nie mówił, Sofia
Aleksandrowna słyszała tylko oddech. Kilkakrotnie proszono do telefonu Galę, sąsiadkę,
przedtem nikt tak często do niej nie dzwonił. Gala odpowiadała półsłówkami,
dwuznacznie, kładąc słuchawkę odwracała wzrok i szybko wychodziła z pokoju.
Milica Pietrowna, o którą Sofia Aleksandrowna była kiedyś zazdrosna i z którą obecnie
bardzo się zaprzyjaźniła, obiecała pomóc. W młodości Milica miała wpływowych
wielbicieli, ale teraz już ich nie było, wszystkim obrzydła. Za to Margarita Artemowna,
stara Ormianka, często razem siadywały na ławeczce, spokojna, mądra i bystra kobieta
powiedziała, że Sasza powinien wyjechać z Moskwy, zaproponowała nawet, żeby udał się
do jej krewnych do Nachiczewani.
Sofia Aleksandrowna uchwyciła się tego pomysłu. Sama bała się podsunąć go Saszy,
poprosiła więc o pomoc współlokatora, Michaiła Juriewicza. Taka rada powinna wyjść od
mężczyzny.
Michaił Juriewicz, samotny kawaler, inteligentny człowiek w binoklach, kolekcjonował
książki i ryciny. Jego pokój, zawalony albumami i teczkami, zastawiony antykami, na
zawsze przesiąkł kurzem foliałów, zapachem farby, kleju i tuszu. Michaił Juriewicz chętnie
pokazywał swoje skarby Saszy i lubił z nim rozmawiać. Dziś pokazał Saszy “Piekło”
Dantego z ilustracjami Dor~ego. Tłumy kłębiły się w otchłani, mężczyźni, kobiety, dzieci,
głowy, ręce, nogi, wieczny ogień trawiących ludzkość pragnień i namiętności.
Oprócz Dantego Michaił Juriewicz nabył wydanego przez “Akademię” “Księcia”
Machiavellego.
- Tę książkę znam - powiedział Sasza - rozważania o władzy dość naiwne, dalekie od
naukowego rozumienia jej istoty.
- Możliwe - zgodził się Michaił Juriewicz - jednakże historię pierwiastków dobra i zła

warto zgłębić w każdej epoce, dobra nie powinno się deptać ani w imię wielkich idei, ani
małych. Proszę wybaczyć, Sasza, że się wtrącam, ale Sofia Aleksandrowna opowiedziała mi
o pańskich kłopotach, niech pan tylko nie ma jej tego za złe. Wie pan, strzeżonego pan Bóg
strzeże. Dlaczego nie miałby pan wyjechać na jakiś czas do ojca lub wuja?
- Wyjechać? - zdziwił się Sasza. - Nie widzę powodów. Sprawa nie może rozstrzygnąć
się beze mnie. Mama przesadza. Zwyczajna historia, dużo się teraz takich zdarza, niestety.
Chcą mnie aresztować? Wykluczone. A gdyby nawet, to równie łatwo aresztują mnie u ojca
albo u wuja. A może mam się ukrywać?
Roześmiał się. Oto on, Sasza Pankratow, ukrywa się przed swoimi.
- Niewątpliwie obawy Sofii Aleksandrowny są nieco przesadzone - zgodził się Michaił
Juriewicz. - Jednakże taka już jest natura spraw politycznych: z każdą apelacją wciąga pan
coraz większą liczbę ludzi, sprawa rozrasta się jak śnieżna kula.
Sasza popatrzył na Michaiła Juriewicza ze zdumieniem. Ten bezpartyjny, daleki od
polityki człowiek trafnie ujmował istotę rzeczy.

10

Sasza przyjechał na Stary Plac rano. Na miejscu ściany Kitajgorodzkiej ziały pustką
jamy i rozpadliny, pod śniegiem leżały sterty starych cegieł. Sasza wszedł do dużego
szarego budynku Centralnej Komisji Kontroli Partyjnej, w hallu na tablicy informacyjnej
odnalazł numer gabinetu Solca i skierował się na pierwsze piętro.
Wzdłuż ścian długiego korytarza siedzieli milczący ludzie. Z gabinetu Solca wyszedł
młody człowiek w garniturze z granatowego bostonu, w białej koszuli i krawacie. Sasza
uznał, że to petent: ponieważ w kolejce nikt się nie poruszył, otworzył drzwi.
W gabinecie stały dwa biurka: przy drzwiach niewielkie biurko sekretarza, zaś w głębi -
duże, za którym urzędował Solc - zwalisty, ze zmierzwionymi siwymi włosami, krótką
szyją, mięsistym nosem i zajęczą wargą, podobny do znakomitego szachisty Emmanuela
Laskera. Obok Solca stał krągły człowiek o pozbawionej wyrazu urzędniczej twarzy i
podsuwał mu papiery do podpisu.
Widząc że Solc jest zajęty, Sasza przycupnął na krześle przy wejściu. Solc spojrzał na
niego: był krótkowidzem, nie poznał wchodzącego, a skoro wszedł i usiadł, to znaczy, że
sekretarz go wpuścił, a więc wszystko jest w porządku. Urzędnik nadal podsuwał papiery.
Papiery były wyrokami sądowymi w sprawach, prowadzonych przeciwko członkom partii.
Sasza zrozumiał to, gdy przez chwilę posłuchał zwięzłych informacji urzędnika, podającego
nazwisko skazanego, staż partyjny, paragraf kodeksu karnego i wyrok. Wymieniane
paragrafy i artykuły nic Saszy nie mówiły. Solc bez słowa podpisywał papiery, marszczył
brwi, dolna warga obwisła, minę miał zmęczoną i niezadowoloną, wydawało się, że myśli o
czymś innym, jeszcze bardziej przykrym niż wyroki, na podstawie których skazanych
usuwano z partii.
Sasza domyślił się, że trafił tu przez przypadek, nie w porę, że nie ma prawa przebywać
w tym gabinecie, ale nie czuł się na siłach, by wstać i wyjść. Jeżeli teraz wyjdzie, to nie
wiadomo, kiedy będzie miał sposobność dostać się tu ponownie i czy w ogóle będzie miał
jeszcze taką sposobność. Dopiero teraz uświadomił sobie, że ci wszyscy milczący ludzie w
korytarzu czekają na posłuchanie, i że najprawdopodobniej czekają tak od miesięcy.
Solc wybuchnął znienacka - siwa głowa zatrzęsła się, palce wściekle zabębniły o biurko.
- Osiem lat za czterdzieści metrów kabla - osiem lat?
- Artykuł dwudziesty szósty, punkt “b”.
- Artykuł... artykuł... Za czterdzieści metrów kabla - osiem lat? Urzędnik pochylił się
nad papierami, przebiegł wzrokiem tekst. Jego twarz znów przybrała obojętny wyraz. Akta

są w porządku, Solc może sobie krzyczeć, ale nie ma prawa zmienić wyroku.
Solc również wiedział, że nie może zmienić wyroku; skazanego należy wydalić z partii i
on musi to zrobić, wyładowywanie gniewu na urzędniku nie ma sensu.
Wzrok Solca znów zatrzymał się na Saszy. Ten siedzący przy drzwiach nieznajomy też
go denerwował. Kto to jest? Co tu robi i dlaczego?
W tej właśnie chwili do gabinetu wszedł sekretarz, ów młody człowiek w granatowym
garniturze, którego Sasza wziął za petenta. Był to doświadczony sekretarz, pracował z
Solcem od wielu lat, i w mgnieniu oka zorientował się w sytuacji. Solc jest wściekły z
powodu jakiegoś wyroku, drażni go obecność intruza, a ten chłopak dostał się do gabinetu
przez jego, sekretarza, niedopatrzenie, gdy wyskoczył do bufetu po papierosy.
Wyciągając drżący palec w stronę Saszy Solc spytał:
- Czego on chce?
W spojrzeniu sekretarza Sasza wyczytał: mów o co chodzi, prędko!
Sasza wstał.
- Usunięto mnie z instytutu.
- Z jakiego znowu instytutu? - wrzasnął Solc. - co tu ma do rzeczy instytut? Po co wy tu
wszyscy przyłazicie?
- Towarzysz jest z Instytutu Transportu - poinformował rzeczowo sekretarz. - Student.
Usunięto go z tej uczelni.
I dodał półgłosem:
- Podejdź do niego.
- Usunięto mnie za gazetkę ścienną i za konflikt na tle wykładów z rachunkowości -
powiedział Sasza podchodząc do Solca.
- Jaka gazetka, jaka rachunkowość? co wy mi tu opowiadacie?
- Uznano to za dywersję polityczną.
Solc wytrzeszczył oczy na Saszę, najwidoczniej nie rozumiejąc, co się w ogóle dzieje,
dlaczego ten człowiek znalazł się w gabinecie, dlaczego wysłuchuje wyroków sądowych,
dlaczego opowiada o jakiejś gazetce, o jakichś wykładach...
Stojący obok niego urzędnik uśmiechnął się nieznacznie, pobłażliwie, z wysokości
swojej służbowej pewności siebie: oto do czego dochodzi, kiedy lekceważy się ustalony
porządek postępowania i załatwiania spraw. Solc nie uznaje tego porządku, i właśnie
dlatego różni tacy zwracają się do niego z pominięciem właściwych instancji.
UśMieszek urzędnika nie uszedł uwagi Solca. Spoglądając na Saszę spode łba
powiedział nieoczekiwanie spokojnie:

- Wezwijcie wszystkich.
Sasza stał nadal.
- Czego tu sterczycie! - wrzasnął Solc. - Idźcie stąd!
Sasza zaczął się cofać. Sekretarz gestem kazał mu podejść.
- Kogo wezwać? - spytał półgłosem, kładąc przed sobą formularz z nagłówkiem:
“Kolegium Partyjne CKKP WKP (b)”.
I dopiero wtedy Sasza uświadomił sobie, że Solc wezwie wszystkich związanych z jego
sprawą. Po raz pierwszy w ciągu tych miesięcy serce zabiło mu gwałtownie, poczuł ucisk w
gardle.
Sekretarz patrzył na niego wyczekująco.
- Baulin, sekretarz organizacji partyjnej - zaczął Sasza.
- Bez funkcji, bez funkcji - ponaglał sekretarz, szybko notując nazwiska.
- Glińska, Janson, Runoczkin... Kolegów też można?
- Mów, szybko!
- Połużan, Kowalew, Pozdniakowa - mówił Sasza słysząc, jak za jego plecami urzędnik
znów wylicza nazwiska i paragrafy.
- Wszyscy?
- Wszyscy.
- Na kiedy?
- Można na jutro?
- A zdążysz zawiadomić?
- Zdążę.
- Zasuwaj.
W drzwiach Sasza obejrzał się. Solc patrzył na niego spode łba.
“Kolegium Partyjne prosi Was o zgłoszenie się w dn. 17 I br. o godz. #,?00 do
towarzysza Solca”. I nazwiska wezwanych. Nie było tylko nazwiska Saszy, o nazwisko nikt
go nie zapytał. To zabawne, ale nieistotne. Sprawa wygrana. Sasza nie miał co do tego
najmniejszej wątpliwości. Solc nie potrzebuje żadnych instancji, żadnych papierków,
żadnych decyzji. Wezwać wszystkich! I pomyśleć tylko: gdyby nie wtargnął do gabinetu,
gdyby nie to, że sekretarz musiał jakoś naprawić swoje niedopatrzenie, nic by z tego nie
wyszło. I ten uśmieszek urzędnika, który tak rozsierdził Solca. Ale udało się! Udało!
A jednak coś mąciło radość... Ci milczący ludzie na ławkach wzdłuż ściany, pokorni,
cierpliwi, czekający na rozstrzygnięcie losu swoich najbliższych. Dyktatura proletariatu
musi się bronić, to jasne, oczywiste! Ale tamte korytarze przesycone ludzkim

nieszczęściem. I ten nieznajomy człowiek, skazany na osiem lat za kradzież czterdziestu
metrrów kabla. Czy on, Sasza, nie odegrał przypadkiem w jego losach fatalnej roli, czy nie
zagarnął dla siebie współczucia, przeznaczonego dla kogoś innego?
Był jednak młody, tak bardzo chciał żyć i starał się myśleć o sobie, o tym, że jego
nieszczęścia skończyły się, a nie o tamtych ludziach, siedzących w milczeniu wzdłuż
ponurych ścian urzędu.
Glińska rozmawiała właśnie przez telefon, gdy Sasza ignorując sekretarza wszedł do jej
gabinetu. Spojrzała na niego ze zdziwieniem, potem ze strachem - poznała od razu,
zasłoniła słuchawkę dłonią.
- Czego chcecie?
Sasza położył przed nią wezwanie.
Przeczytała, wymamrotała niepewnie:
- Dlaczego ja? Idźcie z tym do Baulina.
Wyglądała żałośnie.
- Proszę podpisać!
- Dlaczego, dlaczego? Idźcie do komitetu - mamrotała Glińska.
- Polecono mi dostarczyć to wam. Podpiszcie!
Odłożyła wreszcie słuchawkę, wzięła do ręki wezwanie.
- Byłeś u Solca? - spytała, przechodząc nagle na “ty”.
- Byłem.
Patrzyła na wezwanie. A więc wmieszało się Kolegium Partyjne CKKP... Oczywiście nie
obeszło się bez Riazanowa i Budiagina, można się było tego spodziewać. I to w przeddzień
zjazdu. Wyobraziła sobie jak na zjeździe Solc, albo Jarosławski, a może nawet Rudzutak
przytoczy w swoim wystąpieniu przypadek Pankratowa jako przykład bezdusznego
podejścia do przyszłego młodego specjalisty. Wyrzucili z ostatniego roku, a ona podpisała
decyzję. Tak, podpisała, podporządkowując się stanowisku egzekutywy. Uprzedziła jednak
Baulina: przyszedł okólnik, zalecający wstrzymanie odsiewu studentów na ostatnich latach
studiów. Nie posłuchał, niech teraz sam pije to piwo.
Popatrzyła na Saszę, uśmiechnęła się:
- Ciągle ta szkoła. Wierszyki, fraszki...
Sasza podsunął wezwanie.
- Podpiszcie.
- Przyjdę.
- Proszę podpisać!

Zmarszczyła brwi, złożyła podpis przy swoim nazwisku.
Baulin przeczytawszy wezwanie uśmiechnął się zjadliwie.
- Wysoko się pchasz, nie spadniesz?
I podpisał się z tak obrażoną miną, jakby Sasza wyrządzał mu osobistą krzywdę.
Janson popatrzył na Saszę zza grubych szkieł okularów, w jego oczach błysnęła
nadzieja, spytał, które to piętro.
W grupie wezwanie krążyło z rąk do rąk.

* * *

- Przycisną ich - ucieszył się Runoczkin. - No, Kowalew, znowu będziesz bić się w
piersi?
- Saszka, zuch jesteś - pochwaliła Pozdniakowa.
Ostrożna Roza Połużan spytała cicho:
- Zwycięstwo?
Solc najwidoczniej zapomniał o Saszy. Patrzył ze zdumieniem, jak do gabinetu wchodzi
osiem osób, i myślał, że wyznaczył jakieś zebranie. W terminarzu nie było jednak żadnego
zapisu.
Glińska wyciągnęła do niego rękę: byli znajomymi. Solc poznał ją, z niezdarną
galanterią wstał zza biurka. Okazało się, że jest bardzo małego wzrostu.
- Sprawa Instytutu Transportu - oznajmił sekretarz.
Solcowi nic to nie mówiło: nie znał sprawy Instytutu Transportu, a Saszy nie poznał.
Mimo to z przyzwyczajenia wskazał wszystkim krzesła.
Glińska położyła przed nim gazetkę. Gazetka uparcie zwijała się w rulon, Glińska
musiała przycisnąć jej rogi masywnym dziurkaczem i kubkiem na ołówki. Solc z
roztargnieniem obserwował jej poczynania.
- To są te fraszki - powiedziała Glińska.
Solc zmrużył oczy, pochylił się nad gazetką.
Porcyjka ryżu, kotlet schabowy,
na grób Borysa pomnik gotowy!

Podniósł wzrok, usiłując zrozumieć, co to za wierszyki. I w tym momencie dostrzegł
Saszę, Sasza wpatrywał się w niego z napięciem. Dopiero wtedy Solc przypomniał sobie
młodego człowieka, który poprzedniego dnia siedział w jego gabinecie. Jeszcze raz

przeczytał dwuwiersz, zmarszczył brwi.
- I gdzież tu kontrrewolucja?
- Tam jest więcej tych wierszyków - wyjaśniła Glińska.
Solc znów pochylił się nad gazetką.
Wysiłek, trud - dziś praca w modzie,
a tu oryginał nam rozkwita,
notatki gubi jak w pochodzie
i wszystko wie, choć nic nie czytał.

- Numer poświęcony jest szesnastej rocznicy Rewolucji Październikowej - powiedział
Baulin.
Solc powiódł po zebranych zmrużonymi oczami krótkowidza usiłując ustalić, do kogo
należy ten głos. Przed sobą miał ładniutką jasnowłosą Nadię, małego, garbatego
Runoczkina, przestraszoną Rozę i zmieszanego Kowalewa.
- Rewolucja Paździrnikowa nie zlikwidowała fraszek - odpowiedział gniewnie.
- Umieszczone są pod zdjęciami przodowników - upierał się Baulin.
Dopiero teraz Solc zorientował się, kto z nim dyskutuje.
- Dawniej nie wolno było pisać satyr tylko na najważniejsze osobistości - powiedział. -
A i tak pisali.
- Praca “w modzie” - czy to właściwe? - obstawał przy swoim Baulin.
- Praca, praca! - rzucił się Solc. - Konstytucje burżuazyjne też zaczynają się od słów o
pracy. Tylko jaka to praca, i w imię czego. Co w tym wierszyku jest przeciwko pracy?
- Widzicie, my...
- Widzę, jak łamiecie życie młodym - Solc powiódł ręką po siedzących przed nim
studentach. - Widzę jak dręczycie ich i szykanujecie. To o nich Iljicz powiedział: “Będziecie
żyć w komunizmie!” I jakiż to komunizm im oferujecie? Wyrzuciliście chłopaka ze studiów.
Co ma teraz ze sobą zrobić? Iść ładować wagony?
- On właśnie jest ładowaczem - zauważył Janson.
- Kształciliśmy go, to nasz przyszły radziecki specjalista. a wy go na ulicę. Za co? Za
wierszyki? Młodość ma swoje prawa. Przede wszystkim prawo do śmiechu!
Znów z niezgrabną galanterią zwrócił się do Glińskiej.
- My w ich wieku też się śmialiśmy. Teraz śmieją się oni, i chwała Bogu! Jeżeli młodzi
śmieją się, to dobrze, to znaczy, że są z nami. A wy ich - w zęby! Wierszyki na siebie
napisali! Wielkie rzeczy! A na kogo mieli napisać? Na mnie? Mnie przecież nie znają. Z

kogo mają żartować?
- Decyzja w sprawie usunięcia Pankratowa została zatwierdzona przez komitet
rejonowy - uprzedził Baulin.
- Zatwierdzona, zatwierdzona! - Solc poczerwieniał na twarzy. - Ale szybko to u was
idzie!
Glińska, która czuła się tutaj o wiele pewniej niż w instytucie, spytała pojednawczym
tonem:
- To co zrobimy?
- Przyjąć z powrotem - szorstko i zdecydowanie powiedział Solc.

11

Przyjaciele wyszli na ulicę.
Runoczkin spojrzał z ukosa:
- Trzeba to uczcić.
- Jestem za - radośnie zgodziła się Nadia.
- Ja nie mogę - odmówiła Roza.
- Ja też nie, muszę jechać - powiedział przygnębiony Kowalew.
- Ukłony dla Łozgaczewa - zawołał za nim Runoczkin.
Mieli przy sobie kilka rubli, Nadia też coś tam znalazła.
- Skoczymy do mnie, pomnożymy kapitał - zaproponował Sasza.
W domu objął i ucałował matkę.
- Poznajcie się. Przyjęli mnie z powrotem... Hura!
Sofia Aleksandrowna rozpłakała się.
- Masz ci los! - powiedział Sasza.
Otarła łzy, uśmiechnęła się. Sercem jednak nadal targał niepokój.
- Nina dzwoniła.
- Wpadniemy do niej.
Niny nie było w domu. W korytarzu Waria rozmawiała przez telefon.
Sasza położył rękę na widełkach.
- Ubieraj się, idziemy!
- Dokąd? - Waria z ciekawością przyjrzała się ładnej Nadii.
- Wypić i zakąsić!
Zmierzch zapadał szybko, paliły się już latarnie. Sasza lubił przedwieczorny zimowy
zaaferowany Arbat, jego ożywioną krzątaninę. Wszystko w porządku, wszystko na swoim
miejscu. Idzie Arbatem tak jak zawsze, tamto się skończyło.
Na rogu Afanasijewskiego napatoczył im się Wadim w półkożuszku z renifera i w
jakuckiej czapce z sięgającymi do pasa futrzanymi uszami.
- Cześć, zdobywco Arktyki! Chodź z nami!
- Oblewać zwycięstwo! - domyślił się natychmiast Wadim.
- Właśnie!
- To chodźmy do “Kanatiku”, świetny lokal - zaproponował Wadim, zerkając na Nadię.
- Nie, Nina ma wpaść tutaj.
Po stromych schodach zeszli do “Arbackiej Piwniczki” - niskiej, poprzedzielanej

grubymi kwadratowymi kolumnami, i znaleźli wolny stolik w kącie. W powietrzu unosił się
zapach kuchni i rozlanego piwa, skisła woń ni to restauracji, ni to piwiarni. Mętnie świeciły
tandetne kinkiety, krzywo rozwieszone na niskich łukach sklepień. Na estradzie widać było
kontrabas w futerale i saksofon - muzycy już przyszli.
Sasza sięgnął po menu.
- Co weźmiemy?
- Ale drogo - westchnęła Nadia.
- Proponuję silos i trzęsienie ziemi - powiedział Runoczkin.
- Nie przyszliśmy tu na sałatkę i galaretkę - zaprotestował Sasza.
- Jedyna rzecz, dla której warto tu przychodzić, to kawa z likierem “Cacao choix” -
oznajmił Wadim z miną stałego bywalca.
Na sąsiednim stoliku nad błękitnym płomykiem maszynki spirytusowej grzał się
dzbanuszek, dwaj eleganci sączyli kawę z likierem z maleńkich filiżaneczek.
- Jesteśmy głodni - powiedział Sasza. - Waria, co jeszcze zjesz?
- Boeuf Stroganow.
Zamówili butelkę wódki, butelkę portwajnu dla dziewcząt i po stroganowie.
- Bardziej opłaca się zamawiać różne zakąski - zauważył Wadim.
- Jest Nina - mruknęła jakby sama do siebie Waria, siedząca twarzą do wejścia.
- Schowaliście się w najciemniejszym kącie - mówiła Nina z ożywieniem, podchodząc
do ich stolika. - Saszeńka, gratuluję - pocałowała go - jak tylko przeczytałam twoją kartkę,
od razu zrozumiałam. No tak - spojrzała na Warię - nie wątpiłam, że bez ciebie się nie
obejdzie.
- Nie obeszło się.
- Szkoda, że Maks nic nie wie - Nina usiadła między Wadimem i Runoczkinem.
Zagrzmiała orkiestra... “Ach, cytrynki wy, cytrynki, na balkonie mej dziewczynki...”
Kelnerzy zaczęli żwawiej uwijać się po niskich i ciasnych salach.
- Solc jest człowiekiem - powiedział Runoczkin.
- Tylko okropnie nerwowy - dodała Nadia.
- Sasza przeszedł przez ogień cierpienia - stwierdził Wadim, żując swojego stroganowa
- a bez cierpienia...
- Nienawidzę cierpiętników - przerwał mu Sasza.
- Parafraza Proudhomme.a - Wadim popisywał się przed Nadią - nienawidzę
uciskanych niemal tak samo jak ciemiężców. Jednak w pewnych okolicznościach... na
przykład w takich...

Wskazał wzrokiem sąsiedni stolik. Do dwóch elegantów przysiadła się już panienka o
ładnej, lecz przepitej twarzy.
- Zło społeczne - powiedziała Nina.
- A może patologia - nie zgodził się Wadim.
- Ani patologia, ani socjologia, tylko zwyczajna prostytucja - powiedział Sasza. - Nie
interesuje mnie, z jakich pobudek ta pani uprawia swój proceder, i nie mam zamiaru
wnikać w jej psychikę. Nina, Waria, Nadia - takie kobiety gotów jestem kochać i darzyć
szacunkiem. Człowiek to istota moralna, i tym różni się od bydlęcia. A cierpienie nie jest
jego życiowym przeznaczeniem.
Waria cichutko zawtórowała orkiestrze:
- “Tak cię kochaliśmy, prostą i miłą, każdy na spacer chciał z tobą iść...”
- Ciekawe, dlaczego ludzie tak lubią uliczne piosenki? - spytał Wadim. I sam sobie
odpowiedział: - Murka umiera, biedny chłopak zapomniany i porzucony, nikt nie wie,
gdzie mogiłka jego... Człowiek cierpi - w tym tkwi sens.
- Nie ględź - przerwał mu Sasza.
Wadim wydął usta.
- No wiesz, taka nietolerancja...
- Nie obrażaj się - powiedział Sasza - nie chciałem cię urazić. Tylko widzisz, dla ciebie
to wszystko abstrakcja, a mnie rąbnęło naprawdę. A teraz policzmy nasze zasoby, może
starczy na jeszcze jedną flaszkę.
Starczyło na butelkę wódki dla chłopaków i lody dla dziewcząt.
- Tylko się nie śpieszmy - ostrzegł Wadim. - Musimy to rozciągnąć na cały wieczór.
- Waria, jutro do szkoły - przypomniała Nina.
- Chcę posłuchać muzyki.
- Zostaw ją - powiedział Sasza - niech posiedzi.
Miał ochotę sprawić Warii przyjemność. Sam też był szczęśliwy. Nie chodziło o to, że
wszystkim udowodnił swoją rację. Wywalczył znacznie więcej - obronił wiarę swoich
przyjaciół. Bardziej niż kiedykolwiek przedtem dręczyła go świadomość bezbronności
człowieka. Runoczkin na jego miejscu machnąłby ręką i wyjechał. Nadia Pozdniakowa
popłakałaby, i pewnie też wyjechała. Wadim w podobnej sytuacji załamałby się
natychmiast.
Jedynie Waria nie przywiązywała większego znaczenia do całej tej afery. Gdyby
wyrzucono ją ze szkoły, ucieszyłaby się tylko. Siedzi obok niego w restauracji, jest
oczarowana tą knajpą, młodymi ludźmi w “charlestonach”, muzykami jazzowymi na

estradzie, trębaczem, wydymającym policzki i perkusistą, zapamiętale żonglującym
pałeczkami. Panienkę przy sąsiednim stoliku zaczepiali dwaj pijani mężczyźni, ciągnęli ją
do swojego stolika, eleganci bali się stanąć w jej obronie. Panienka klęła, płakała, kelner
groził, że wyrzuci ją z lokalu.
- Psie wesele - czarne oczy Saszy zwęziły się.
- Daj spokój - bąknął Wadim i od razu odsunął się z krzesłem, wiedział, że Saszy nic ie
powstrzyma.
Sasza wstał, pochylił ramiona do przodu i kołyszącym się krokiem podszedł do
sąsiedniego stolika.
Dwie nalane bezczelne mordy, rubaszki w kolorze bzu, jeden w filcowych butach na
skórzanej podeszwie, drugi w szerokich marynarskich spodniach, dwa sukinsyny, chamy.
- Może damy spokój tej pani, co? - powiedział z posępnym uśmieszkiem. Umiał się bić,
i bił mocno.
Ten w filcach lekceważąco odsunął Saszę ręką, drugi wcisnął się między nich udając, że
chce pogodzić przeciwników.
- Chłopaki, spokój!
Sasza znał jednak ten numer: godzący uderzy go pierwszy. Uprzedził atak, i zadał
tamtemu krótki, szybki cios, cios, który każe człowiekowi zgiąć się w pół, złapać za brzuch i
chwytać powietrze szeroko otwartymi ustami. zwrócił się ku drugiemu przeciwnikowi, ale
tamten zrobił krok do tyłu, potrącił stolik, poleciało szkło, panienka zaczęła histerycznie
wrzeszczeć, dwaj eleganci skoczyli na nogi... Trębacz zezował w ich stronę nie przerywając
gry, pianista odwrócił głowę, ale jego palce bezustannie biegały po klawiaturze, perkusista
żonglował pałeczkami... “How do you do mister Brown, how do you do you do you do...”
Orkiestra gra, obywatele, wszystko w porządku, tańczcie fokstrota i tango, pijcie kawę z
likierem “Cacao choix”, nie zwracajcie uwagi, drobne nieporozumienie, już po wszystkim.
Filce i spodnie wracają do swojego stolika, czarnooki i ten drugi, zezowaty, który też
włączył się do bójki, już usiedli, eleganci zapłacili i wyszli ze swoją panienką, kelner już
strzepuje serwetę z ich stolika... Wszystko w porządku, obywatele!
- Poczekają aż wyjdziemy na ulicę, i tam nam dołożą - powiedział Wadim.
- Tchórzysz! - roześmiała się Nina.
Sasza bił się na spokojnie, dopiero teraz chwyciły go nerwowe dreszcze, usiłował wziąć
się w garść.
- Wariu, chodźmy zatańczyć...
Orkiestra grała walca “Ramona, na zawsze moją będziesz ty...” Tańczyli na

zatłoczonym parkiecie przy estradzie, Sasza czuł na sobie spojrzenia gości. Co tam, niech
sobie myślą, co chcą! Tamci dwaj też na niego popatrują, do diabła z nimi! Tańczy walca...
“Ramona, na zawsze moją będziesz ty...” Tańczy ze śliczną dziewczyną, z Warieńką...
patrzy na niego, uśmiecha się, jest zachwycona nim i tą bójką, zachował się jak bohater
ulicy, wystąpił w obronie dziewczyny, którą przedtem potępiał. Waria wyczuwała w nim
coś swojskiego, on też tylko udaje takiego zaangażowanego, tak jak ona udaje w szkole
wzorową uczennicę. Patrzy na niego, uśmiecha się, przytula. Orkiestra szlocha, łka trębacz,
pałeczki perkusisty zastygają w powietrzu, pianista pochylił się nad klawiszami... “Śniłem
w wiosenną noc, w kwitnącą noc wiosenną, że ty nareszcie jesteś ze mną...”
- Zuch, dobrze tańczysz - pochwalił Sasza.
- Chodźmy pojutrze na ślizgawkę - zaproponowała Waria.
- Dlaczego akurat pojutrze?
- Sobota, będzie muzyka. Jeździsz przecież na łyżwach?
- Kiedyś umiałem.
- To pójdziemy?
- Nie wiem nawet, gdzie są moje łyżwy.

12

“W związku z uznaniem przez studenta Pankratowa swoich błędów należy ponownie
przyjąć go do instytutu z udzieleniem surowej nagany”.
Nie było żadnego święta. Usunięcie Saszy z uczelni zbulwersowało wszystkich,
ponowne przyjęcie - nikogo. Jedynie Kriworuczko podpisując nową legitymację Saszy
powiedział:
- Cieszę się.
Dawniej tak groźny, sprawiał obecnie wrażenie załamanego - samotny człowiek,
odsiadujący ostatnie dni w swoim gabinecie.
- Co u pana? - spytał Sasza.
Kriworuczko wskazał na stos teczek w kącie.
- Przekazuję sprawy.
Wyciągnął pieczątkę z szuflady ogromnego biurka. Studenci nazywali je “mostkiem
kapitańskim”. Często przychodzili do Kriworuczki - od niego zależały stypendia, kartki,
zapomogi, miejsce w akademiku.
- Nawiasem mówiąc znam twojego wujka. Byliśmy w jednej organizacji partyjnej.
Dawno, w dwudziestym trzecim. Jak tam jego zdrowie?
- W porządku.
- Pozdrów go ode mnie przy okazji.
Sasza wstydził się swojego sukcesu: on się jakoś wykaraskał, a Kriworuczko nie.
- Może powinien pan zwrócić się do Solca?
- W mojej sprawie Solc nie ma nic do powiedzenia. Tu wszystko zależy od kogoś
innego.
Nie patrząc na Saszę, jak gdyby sam do siebie Kriworuczko powiedział:
- Ten kucharz będzie pichcić ostre dania.
Sposępniał. Sasza zrozumiał, jakiego kucharza Kriworuczko ma na myśli.
Następnie Sasza udał się do Łozgaczewa.
Łozgaczew na widok Saszy rozpromienił się, jak gdyby pozytywny finał sprawy cieszył
go osobiście.
- Byłeś u Kriworuczki?
Wiedział, że Sasza był u Kriworuczki, a mimo to spytał.
- Musiałem podstemplować legitymację i przepustkę.
Wszedł Baulin, usłyszał odpowiedź Saszy, sucho spytał Łozgaczewa:

- To coś nowego - Baulin siedział w fotelu i uważnie obserwował Saszę - przedtem tak
nie mówiłeś...
- Przedtem mnie nie pytaliście, a teraz pytacie.
- Przedtem odżegnywałeś się od Kriworuczki - ciągnął Baulin - “nie znam, nie wiem,
nigdy nie rozmawiałem”...
- Teraz też powtórzę: nie znam, nie wiem, nigdy nie rozmawiałem.
- Doprawdy? - złowieszczo spytał Baulin.
- Nie masz racji, Pankratow - powiedział Łozgaczew pouczającym tonem. - Partia musi
usuwać ze swoich szeregów...
- Przede wszystkim karierowiczów - przerwał mu Sasza.
- Kogo masz na myśli? - nasrożył się Łozgaczew.
- Karierowiczów w ogóle, nie mówiąc o nikim konkretnym.
- Nie - Łozgaczew pokręcił głową. - Partia musi pozbyć się elementów chwiejnych
ideowo, wrogich politycznie, a ty powiadasz: karierowiczów. I to w pierwszej kolejności.
Trzeba, oczywiście, ale skąd u ciebie to przeciwstawienie?
Saszę drażnił fałszywy ton Łozgaczewa, jego spokojna twarz, tępa ograniczoność
wyuczonych formułek.
- Lepiej nie przyklejajmy już etykietek, towarzyszu Łozgaczew! Akurat w tym
nabraliście niezłej wprawy. Ja powtarzam swoje: jeden karierowicz wyrządza partii więcej
szkody, niż wszystkie błędy starego bolszewika Kriworuczki. Kriworuczko popełnił te błędy
walcząc o sprawy partii, a karierowicz myśli tylko o własnej skórze i o własnym stołku.
Zapadło milczenie.
Baulin powiedział powoli:
- Niezbyt trafnie wyciągasz wnioski, Pankratow.
- Jak umiem - odpowiedział Sasza.
Oczywiście przekręcą i przeinaczą sens jego słów. Sasza zrozumiał to, gdy tylko
zamknęły się za nim drzwi gabinetu Łozgaczewa.
Też znalazł sobie partnerów do szczerej wymiany poglądów!
Co tam, nie boi się ich. Ale jakoś głupio wyszło.
W sali wykładowej usiadł na swoim miejscu, jego nazwiska nie wykreślono jeszcze z
dziennika. Tak, mimo wsszystko nie chciało się wierzyć, że to już koniec. Cała ta historia z
Solcem wydawała się czymś nierealnym. Rzeczywistość to instytut, BAulin, Łozgaczew,
zaszczuty Kriworuczko...
Do domu wracał zatłoczonym tramwajem. Za oknem szybko zapadał zmrok - wczesny,

ciemny, zimowy wieczór. Naprzeciwko Saszy siedział niezdarny chłopina z rzadką rudą
bródką, końce uszanki opadały mu na podarty półkożuszek. Wielkimi walonkami ściskał
worek, drugi worek leżał na siedzeniu, bezkształtne chłopskie tłumoki wypchane czymś
twardym i ostrym przeszkadzały wszystkim tłoczącym się w wagonie pasażerom. Chłop
niespokojnie rozglądał się wokół siebie, ciągle pytał, gdzie ma wysiąść, choć konduktorka
obiecała, że mu powie. W przymilnym i wystraszonym spojrzeniu swojego sąsiada Sasza
dostrzegł jednak coś surowego, nawet bezwzględnego. U siebie w domu chłopina jest z
pewnością zupełnie inny niż tu, w mieście. Myśl o tym, jak człowiek zmienia się w różnych
okolicznościach, Sasza zanotował na okładce zeszytu z wykładami z budowy mostów i
konstrukcji drogowych, aby w domu przepisać ją do pamiętnika, który to zaczynał pisać, to
przestawał, i który teraz twardo postanowił prowadzić.

13

Późnym wieczorem, gdy Sasza kładł się już spać, zadzwoniła Katia. Jak zawsze była
cisza w słuchawce, potem krótkie dzwonki, i znów długi sygnał.
- Katia, to ty?
- Nie poznałeś? - głos jej dobiegał z daleka, jak gdyby dzwoniła z automatu gdzieś za
miastem.
- Jak mam poznać, skoro milczysz?
- Milczysz... krzyczeć przecież nie będę. Jak żyjesz?
- Żyję, ciebie wspominam.
- Wspominam... Dziewczyn ci zabrakło?
- Rozbiegły się moje dziewczyny. A ty jak?
- Jak, jak... Marusia za tobą tęskni, pamiętasz Marusię? Zakochała się w tobie,
przyprowadź, powiada, swojego czarnookiego.
- Jestem gotów. Kiedy pójdziemy?
- Pójdziemy... Czego to mu się zachciało, jestem teraz żoną swojego męża.
- Wyszłaś za tego mechanika?
- Mechanik... Mechanik - fachowiec, złodziej - kieszonkowiec.
- Wypiłaś sobie, czy co?
- A ty butelki otwierałeś?
- Kiedy się spotkamy?
- A gdzie? Na ulicy trzydzieści stopni mrozu. Odmrozisz sobie interes.
- Przecież Marusia na nas czeka.
- Czeka... Mąż do niej przyjechał. Dobra, przychodź na Diewiczkę.
- A dokąd pójdziemy?
- W świat...
- A więc jutro na Diewiczce. O szóstej, o siódmej?
- Wpadnę o szóstej.
No i objawiła się Katia, wróciła. Znów jej zapragnął, pragnienie to właściwie nigdy go
nie opuszczało. Widzieli się ostatnio we wrześniu albo w październiku, teraz jest styczeń -
cztery miesiące. Za mąż oczywiście nie wyszła, do Marusi mąż też nie przyjechał, pójdą do
niej jutro, właśnie dlatego Katia wspominała o swojej koleżance w rozmowie. Niczego
nigdy nie mówi wprost, dziwna dziewczyna!
Myślał o Kati w łóżku, i im dłużej myślał, tym bardziej jej pożądał. Jutro będzie całować

jej suche wargi, obejmować ją, i marzenie to długo nie pozwalało mu zasnąć...
Dzwonek do drzwi obudził go od razu. Była druga w nocy, z pewnością tylko drzemał.
Dzwonek zadzwonił jeszcze raz, natarczywie i zdecydowanie.
W spodenkach i podkoszulku Sasza wyszedł na korytarz, otworzył drzwi z łańcucha.
- Kto tam?
- Z administracji?
Sasza poznał głos dozorcy, Wasilija Pietrowicza, i przekręcił klucz.
W drzwiach stał Wasilij Pietrowicz, za nim - młody człowiek w płaszczu i czapce, oraz
dwaj czerwonoarmiści w szynelach z malinowymi patkami. Odsunąwszy Wasilija
Pietrowicza, a potem Saszę, młody człowiek wszedł do mieszkania, jeden z żołnierzy został
przy drzwiach, drugi przeszedł za Wasilijem Pietrowiczem do kuchni i stanął przy wyjściu
na klatkę schodową.
- Pankratow?
- Tak.
- Aleksander Pawłowicz?
- Tak.
Nie spuszczając z Saszy czujnego wzroku młody człowiek podał mu nakaz rewizji i
nakaz aresztowania obywatela Pankratowa Aleksandra Pawłowicza, zamieszkałego na
Arbacie...
Weszli do pokoju Saszy.
- Dokumenty!
Z kieszeni wiszącej na oparciu krzesła marynarki Sasza wyjął dowód i legitymację
studencką. Tamten uważnie obejrzał oba dokumenty i położył je na stole.
- Broń?
- Nie mam broni.
Młody człowiek wskazał oczami drzwi pokoju mamy.
- Kto tam jest?
- To pokój matki.
- Proszę obudzić.
Sasza wciągnął spodnie, włożył koszulę, skarpetki, buty. Tamten czekał cierpliwie.
Sasza otworzył drzwi do pokoju matki - ostrożnie, żeby nie obudzić jej zbyt raptownie, nie
przestraszyć.
mama nie spała, siedziała na łóżku zgarbiona, przytrzymując na piersiach białą nocną
koszulę, siwe włosy opadały w nieładzie na czoło, na oczy, i nieruchomym wzrokiem

wpatrywała się w funkcjonariusza, który również wszedł do pokoju.
- Mamo, nie denerwuj się. Przeprowadzają u mnie rewizję. To nieporozumienie.
Wszystko się wyjaśni, leż spokojnie.
Mama wciąż patrzyła na tamtego, nieznajomego, który stał w drzwiach.
- Mamo, powiedziałem ci, że to nieporozumienie. Uspokój się i połóż. Proszę cię.
Wracając do swojego pokoju chciał zamknąć drzwi, ale tamten powstrzymał go gestem:
drzwi powinny zostać otwarte.
No, cóż, funkcjonariusz to tylko wykonawca rozkazów, wszelkie opory i protesty nie
mają sensu. Trzeba być pewnym siebie, wesołym, to jedyny sposób, żeby uspokoić mamę.
- Czego macie zamiar szukać, może oddam wam sam?
Funkcjonariusz zdjął płaszcz i czapkę, powiesił w kącie. Miał na sobie
ciemnogranatowy garnitur, ciemną koszulę i krawat - zwyczajny młody człowiek z
zaczątkami brzuszka, spotyka się takich w każdym biurze.
Na stole leżały zeszyty, konspekty, podręczniki. Funkcjonariusz brał je po kolei do ręki,
kartkował, przebiegał wzrokiem tekst i odkładał na rosnący równy stos.
Jego uwagę przyciągnęło zdanie, które Sasza zanotował w tramwaju na okładce zeszytu
od mostów i konstrukcji drogowych: “Chłop w tramwaju, zagubiony i żałosny, a w domu
władczy i despotyczny”.
Zeszyt spoczął obok dowodu i legitymacji.
W szufladach biurka leżały dokumenty, zdjęcia, listy. Funkcjonariusz nie interesował
się treścią listów, sprawdzał tylko nazwiska nadawców. Gdy nie mógł rozszyfrować
podpisu, pytał. Sasza odpowiadał krótko i zwięźle. Metryki, świadectwo ukończenia szkoły,
zaświadczenia z miejsca pracy i inne dokumenty zostały w biurku, legitymacja
komsomolska i legitymacja związkowa znalazły się po lewej stronie.
- Dlaczego zabieracie moją legitymację komsomolską?
- Na razie niczego nie zabieram.
Fotografie z dzieciństwa i z lat szkolnych też nie wzbudziły żadnego zainteresowania,
sięgał tylko po te, na których byli dorośli. I znów pytał: kto to jest, a to kto?
Mama wstała. Sasza usłyszał skrzypnięcie łóżka, stuk drzwi szafy, w której wisiał
szlafrok. Wyszła jednak nie w szlafroku, lecz w sukni, pośpiesznie włożonej na nocną
koszulę. Uśmiechając się żałośnie podeszła do Saszy i drżącą ręką pogłaskała go po
włosach.
- Obywatelko, zostańcie w swoim pokoju - powiedział funkcjonariusz.
W jego głosie brzmiał ten kategoryczny urzędowy ton, który zawsze napawał Sofię

Aleksandrownę lękiem: wchodząc do pokoju uczyniła coś, co może zaszkodzić jej synowi.
Ze skwapliwym pośpiechem pokiwała głową.
- Może mamy położyć się na podłodze? - zażartował Sasza.
Funkcjonariusz, który przeglądał właśnie książki na półce, spojrzał na Saszę ze
zdziwieniem i nic nie odpowiedział.
- Posiedź u siebie - zwrócił się Sasza do mamy. Sofia Aleksandrowna znów gorliwie
pokiwała głową i zerkając z obawą na barczyste plecy tamtego wróciła do swojego pokoju.
Czy wiedzą o Solcu? Chyba nie, w przeciwnym wypadku nie ośmieliliby się przyjść. Po
prostu nie zadziałał jakiś trybik w aparacie. Niedobrze! To nieporozumienie mocno
skomplikuje całą sprawę.
Funkcjonariusz polecił otworzyć szafę, potem wywrócić kieszenie marynarki, w jednej
był notes z telefonami i adresami - powędrował na lewo. Sprawdzając czy wszystko zostało
już przejrzane, funkcjonariusz powiódł wzrokiem po pokoju, zauważył walizkę za
tapczanem, kazał otworzyć - walizka była pusta. Ten człowiek wykonuje swoje obowiązki:
sumienny, kompetentny urzędnik. Gdyby partia skierowała Saszę do pracy w organach
GPU i gdyby polecono mu przeprowadzić rewizję, czy aresztować kogoś, postępowałby
dokładnie tak samo, choć też mógłby trafić kiedyś na zupełnie niewinnego obywatela - w
takiej pracy pomyłki są nieuniknione. Trzeba patrzeć szerzej, nie myśleć wyłącznie
kategoriami osobistej krzywdy, przecież udowodni swoją niewinność tak jak w CKKP.
Niech więc ten cywil spełnia swoją powinność.
- Przejdźmy do drugiego pokoju.
Mama stała oparta łokciem o komodę, z palcami zanurzonymi w siwe włosy, z ukosa
patrzyła na drzwi.
- Towarzysz obejrzy twój pokój. Usiądź, mamo.
Nie usiadła, nadal stała bez ruchu, odsunęła się tylko nieznacznie, gdy funkcjonariusz
podszedł do komody.
Na komodzie stały fotografie Saszy, Marka, młodszych sióstr.
- Kto to?
- Mój brat, Mark Aleksandrowicz Riazanow.
Niech wie, że sławny Riazanow to jej brat, że Sasza jest jego siostrzeńcem, przez cały
czas zastanawiała się, jak ma to powiedzieć; gdy dowiedzą się - przerwą rewizję i nie
aresztują Saszy. Marka zna cały kraj, zna go Stalin. I z żałosnym uśmiechem dodała:
- A to Saszeńka, kiedy był malutki.
Zmarszczywszy brwi funkcjonariusz wziął do ręki fotografię Marka, odgiął oprawkę,

wyjął tekturkę i obejrzał - nie było żadnego napisu. Obojętnie odłożył wszystko na komodę
- fotografię, podstawkę, szkiełko, tekturkę. Sofia Aleksandrowna opadła na fotel i
rozpłakała się, zakrywając twarz dłońmi.
Funkcjonariusz grzebał teraz w wyciągniętych szufladach komody. Miętoszona bielizna
pachniała świeżością i praniem, był to ten sam zapach, który unosił się w pokoju, gdy
mama zmieniała pościel na tapczanie Saszy.
- Przecież rewizję przeprowadzacie u mnie - powiedział Sasza.
- Mieszkacie razem jako rodzina.
Wrócili do pokoju Saszy. Sofia Aleksandrowna wyszła za nimi: rewizja była skończona i
nikt już nie kazał jej wracać do siebie. Myśl, że Saszę zabiorą, wyprowadziła ją ze stanu
odrętwienia, zaczęła miotać się po pokoju nie wiedząc, co robić: to podchodziła do Saszy,
to niespokojnie wodziła wzrokiem za funkcjonariuszem.
Pisał właśnie protokół rewizji. Dnia takiego a takiego, u obywatela takiego a takiego na
mocy nakazu takiego a takiego... Zabrano: dowód osobisty, numer; legitymację związkową,
numer; legitymację komsomolską, numer; legitymację studencką, numer; notes. Zeszyt
“Mosty i konstrukcje drogowe” po chwili namysłu odłożył na bok: postanowił nie zabierać.
Potem spytał:
- Gdzie można umyć ręce?
Sofia Aleksandrowna zakrzątnęła się:
- Proszę, proszę, pokażę panu.
Zaaferowana, zaczęła wysuwać szuflady komody, wzięła czysty ręcznik i podczas gdy
funkcjonariusz mył ręce, stała w drzwiach łazienki z ręcznikiem w dłoniach, potem podała
go z żałosnym, przymilnym uśmiechem: może ten człowiek zrobi coś dla jej syna tam...
Funkcjonariusz wytarł ręce, wyszedł na korytarz, zatelefonował, rzucił do słuchawki
kilka umówionych, niezrozumiałych słów, z których dało się wyłowić tylko jedno - “Arbat”.
Następnie odłożył słuchawkę i oparł się o drzwi z obojętną miną człowieka, który skończył
swoją pracę. Żołnierz przy drzwiach również przyjął postawę swobodną, drugi wrócił z
kuchni, nikt już nie pilnował drzwi, dozorca Wasilij Pietrowicz odszedł. I choć nikt nie
powiedział sąsiadom, że rewizja już skończona, w korytarzu zjawili się Michaił Juriewicz i
Gala.
Mama pakowała rzeczy Saszy, jej ręce drżały.
- Dajcie ciepłe skarpety - powiedział funkcjonariusz.
- Na pewno trzeba wziąć coś do jedzenia - uprzejmie wtrącił Michaił JJuriewicz.
- Pieniądze - dodał funkcjonariusz.

- Do diabła - przypomniał sobie Sasza. - Skończyły mi się papierosy.
- Zaraz przyniosę od mojego.
Gala przyniosła paczkę papierosów “Boks”.
- Sasza, ma pan pieniądze? - spytał Michaił Juriewicz.
- Coś niecoś mam.
Sasza pogrzebał po kieszeniach.
- Dziesięć rubli.
- Wystarczy - powiedział funkcjonariusz.
- Kantyna tam jest niedroga - wyjaśnił jeden z żołnierzy.
Sprawiało to wrażenie spokojnych przygotowań do podróży - Sasza wyjeżdża do
jakiegoś nieznanego miasta, na północ czy południe, a przyjaciele doradzają mu, co ma
zabrać.
Oparty o framugę drzwi funkcjonariusz palił papierosa, jeden żołnierz rozmawiał z
Galą, drugi również palił, przykucnąwszy pod ścianą. Michaił Juriewicz uśmiechał się do
Saszy, chcąc dodać mu otuchy, i Sasza też się uśmiechał: czuł, że jego uśmiech wygląda
dość żałośnie, ale inaczej nie mógł.
- Saszeńka, zobacz, co ci włożyłam - Sofia Aleksandrowna trzęsącymi się rękami
rozchyliła węzełek - masz tu mydło, proszek do zębów, szczoteczkę, ręcznik, brzytwę...
- Brzytwy nie wolno - uprzedził funkcjonariusz.
- Przepraszam - wyjęła brzytwę - skarpetki, zmianę bielizny, chusteczki do nosa...
Głos jej drżał.
- Tu masz grzebyk, tak... a tu szalik... twój szaliczek...
Słowa nagle przeszły w łkanie, zanosiła się płaczem, nie mogła, umierała pakując te
rzeczy, rzeczy jej syna, którego odrywają od niej, zabierają do więzienia. Runęła na fotel,
szloch wstrząsał jej małym, tęgim ciałem.
- Niechże się pani uspokoi, wszystko będzie dobrze - mówiła Gala, głaszcząc ją po
ramieniu. - U Ałmazowów też syna zabrali, potrzymali, wypuścili. Po co teraz płakać, no,
stało się...
Ona zaś dygotała i powtarzała w kółko:
- To koniec, koniec, koniec...
Funkcjonariusz spojrzał na zegarek:
- Zabierajcie się!
Rzucił niedopałek, wyprostował się, przybrał poważny wyraz twarzy. Żołnierze
obciągnęli mundury - przystępowali do wykonywania swoich obowiązków. Już nie

udzielali rad, wzięli karabiny do rąk - byli gotowi do konwojowania. Funkcjonariusz
gestem nakazał Michaiłowi Juriewiczowi i Gali usunąć się z drogi, którą za chwilę będą
wyprowadzać aresztowanego.
Sasza włożył płaszcz, czapkę, wziął węzełek.
Żołnierz długo nie mógł sobie poradzić z francuskim zamkiem, wreszcie otworzył
drzwi. Odgłos ten dotarł do Sofii Aleksandrowny - oczekiwała go i bała się równocześnie.
Wybiegła na korytarz, zobaczyła Saszę w płaszczu i w czapce, uczepiła się go kurczowo
dygocząc na całym ciele i zachłystując się szlochem. Michaił Juriewicz łagodnie
przytrzymywał ją za ramiona.
- Sofio Aleksandrowno, to nic nie da, naprawdę nic.
Sasza ucałował matkę w potargane siwe włosy, Michaił Juriewicz i Gala przytrzymywali
ją, Sofia Aleksandrowna wyrywała im się z krzykiem.
Sasza wyszedł z mieszkania.
Samochód czekał w pobliżu domu. Sasza usiadł na tylnym siedzeniu między
funkcjonariuszem i jednym z żołnierzy. Drugi żołnierz zajął miejsce obok kierowcy. W
milczeniu jechali nocnymi moskiewskimi ulicami. Sasza nie zorientował się tylko, z której
strony podjechali pod więzienie. Wysoka stalowa brama otworzyła się, wpuszczając
samochód na długie, wąskie zadaszone podwórze. Najpierw wysiedli konwojenci, potem
Sasza, i na samym końcu funkcjonariusz. Samochód natychmiast odjechał. Saszę
wprowadzono do rozległego pustego pomieszczenia bez jakichkolwiek sprzętów, ławek czy
stołów, do cuchnącej chlorkiem gigantycznej, łukowo sklepionej piwnicy z odrapanymi
ścianami i wyszlifowaną butami cementową podłogą. Sasza domyślił się, że to poczekalnia,
stąd zatrzymanych kieruje się do cel, tu formuje się grupy więźniów do wysyłki - początek i
koniec więzienia, jego pierwszy i ostatni etap. Teraz poczekalnia była zupełnie pusta.
Funkcjonariusz i konwojenci nie pilnowali już każdego ruchu Saszy - stąd nie było
ucieczki. Zakończyli swoją akcję, dostarczyli zatrzymanego, już za niego nie odpowiadają.
- Stójcie tutaj - powiedział funkcjonariusz.
Konwojenci poszli do wartowni, zza drzwi buchnął zapach mokrych szyneli i
żołnierskiego kapuśniaku.
Sasza stał pod ścianą, swój węzełek położył na podłodze. Nikt go nie pilnował, nie
nadzorował - przerwa między zakończoną operacją aresztowania i początkiem pobytu w
więzieniu. Ale właśnie w ciągu tych kilku minut samotności poczuł, że funkcjonuje już w
nim świadomość nowej sytuacji. Jeżeli zrobi choć jeden krok - zatrzymają go, każą stać
gdzie stał, i będzie zmuszony podporządkować się, a to oznacza jeszcze większe

upokorzenie. Nie trzeba dostarczać im takiego pretekstu. Tylko w ten sposób będzie w
stanie zachować swoją godność, godność człowieka radzieckiego, który dostał się tu przez
pomyłkę.
Przeszedł jakiś wojskowy, nie zatrzymując się i nie patrząc na Saszę rzucił:
- Za mną!
Sasza podniósł węzełek i poszedł, nie czując już nic oprócz ciekawości.
W pierwszej wnęce kryło się biurko. Wojskowy wydobył formularz. Nazwisko? Imię?
Imię odojcowskie? Rok urodzenia? Znaki szczególne? Tatuaże? Blizny? Ślady ran?
Oparzeń? Znamiona? Odnotował kolor oczu i włosów... Podsunął też coś w rodzaju
poduszeczki z tuszem do pieczątek. Sasza musiał odcisnąć na formularzu ślady swoich
palców. Następnie wojskowy sporządził spis rzeczy: płaszcz, czapka, buty, sweter, spodnie,
marynarka, koszula.
- Pieniądze!
Przeliczył, zanotował sumę, kazał podpisać. Schował pieniądze do szuflady.
- Pokwitowanie dostaniecie później - wskazał drzwi. - Przejdźcie tam!
W maleńskim pokoiku czekał na Saszę nalany grubas w cywilnym ubraniu.
- Rozbierzcie się!
Sasza zdjął płaszcz i czapkę.
- Buty!
Sasza ściągnął buty i został w samych skarpetkach.
- Wywleczcie sznurowadła.
Grubas położył sznurowadła na stole i wskazał palcem kąt.
- Stańcie tam!
W kącie znajdowała się tyczka z podziałką do mierzenia wzrostu. Grubas dotknął głowy
Saszy miarką i zawołał do kogoś za ścianą:
- Sto sześćdziesiąt siedem!
Następnie obszukał płaszcz i czapkę, scyzorykiem rozpruł podszewkę, pogrzebał za nią,
położył rzeczy na drewnianej ławce, wskazał na garnitur.
- Zdejmijcie to!
Sasza zdjął marynarkę.
- Zdejmijcie wszystko!
Sasza został w spodenkach i podkoszulce.
Grubas obmacał spodnie i marynarkę, rozpruł podszewkę i zakładki spodni, wyciągnął
pasek, położył go obok sznurowadeł, marynarkę i spodnie cisnął na ławkę.

- Otwórzcie usta!
Zbliżając do Saszy zaspaną twarz obejrzał wnętrze jamy ustnej, odchylił wargi -
sprawdzał, czy Sasza nie ukrywa czegoś w ustach i między zębami. Potem wskazał
spodenki i podkoszulek.
- Zdejmijcie!
Grubas szukał tatuaży, blizn, śladów ran i oparzeń, ale nie znalazł.
- Odwróćcie się!
Sasza poczuł na pośladkach zimne dotknięcie palców...
- Ubierajcie się!
Po chwili, podtrzymując ręką opadające spodnie bez paska i klapiąc o podłogę
zlatującymi z nóg butami Sasza w towarzystwie strażnika szedł przez krótkie korytarze,
wchodził po schodach, schodził z następnych schodów, ogrodzonych stalową siatką,
strażnik uderzał kluczami o stalowe kraty, zgrzytały zamki, wszędzie widać było zamknięte
na głucho stalowe drzwi cel.
W jednym z korytarzy zatrzymali się. Oczekujący ich klawisz otworzył celę. Sasza
wszedł. Drzwi zatrzasnęły się.

podszedł do okna i odsunął zasłonę.
Maleńki pociąg jechał przez zaśnieżony step, omijając łukiem górę, na której leżało
oświetlone odblaskiem martenów miasto. Cztery lata temu przyszli tutaj na zupełne
pustkowie, a teraz - dwieście tysięcy mieszkańców, huta światowej klasy, gigant, już teraz
dający rocznie krajowi milion ton żelaza, setki tysięcy ton stali, trzy miliony ton rudy. Mark
Aleksandrowicz nie oddawał się wspomnieniom, nie miał na to czasu, myślał tylko o tym, o
czym należało myśleć w danej chwili. Zbliża się zjazd, i myśli Marka Aleksandrowicza
skoncentrowały się na Łominadzem, który wyjechał już do Moskwy z delegacją obwodu.
Łominadze, członek KC, został zdjęty za błędy teoretyczne ze wszystkich wysokich
stanowisk i skierowany do nich jako sekretarz komitetu miejskiego, praktycznie jako
sekretarz ich komitetu partii, miasto - to huta, komitet miejski - to ich komitet zakładowy.
Rówieśnik Marka Aleksandrowicza, choć o nieco większym stażu partyjnym - Riazanow od
dziewiętnastego roku, Łominadze od siedemnastego - uważany był za wybitnego polityka,
rozsądnego, dobrego taktyka, posiadającego rozmach i siłę woli. Jeżeli jednak na zjeździe
uderzą w byłą opozycję, uderzą i w Łominadzego, a co za tym idzie, mogą uderzyć i w hutę.
Stal jest ważna, ale polityka ważniejsza.
Oceniając sytuację Mark Aleksandrowicz przewidywał jednak, że zjazd będzie miał
raczej spokojny przebieg, świadczyło o tym już jego hasło - Zjazd Zwycięzców. Trzy
poprzednie zjazdy upłynęły pod znakiem walki, teraz nadeszła pora, by zademonstrować
jedność i skupienie się partii wokół nowego kierownictwa. Mimo to trzeba być jednak
przygotowanym na wszelkie ewentualne niespodzianki.
W dawnych czasach, gdy jeszcze nie podstawiano mu służbowej salonki i jeździł do
Moskwy w tiepłuszkach, na stopniach i dachach wagonów, w szynelu i z węzełkiem na
plecach, nie przychodziło mu nawet do głowy, by czegoś się w ogóle obawiać. Teraz
decyduje o losach setek tysięcy ludzi, dysponuje pełnią władzy, twardo wierzy w słuszność
linii partii, nie ma i nie miał nic wspólnego z żadnymi opozycjami, lubi go Sergo, ceni
Stalin - a jednak właśnie teraz musi wszystko wyważać, bać się, że jego sprawy mogą ulec
komplikacjom tylko dlatego, że rok temu sekretarzem komitetu miejskiego został
Łominadze, z którym ani on, ani kierowany przez niego kolektyw nie mają nic wspólnego.
I jeszcze to nieoczekiwane i niezrozumiałe aresztowanie Saszy...
Kiedy dostał list od siostry, ogarnęło go męczące uczucie przygnębienia i
beznadziejności. Nie zna jednak okoliczności sprawy. Incydent z wykładowcą
rachunkowości to żaden powód, zwłaszcza że Solc oczyścił Saszę z wszelkich zarzutów.
Przyczyna tkwi raczej w tym, co Sasza mówił mu tamtej nocy: pycha Stalina, list Lenina...

Czy Sasza mógł czytać ten list? Gdzie, kiedy, u kogo? Pycha Stalina... Czy Sasza rozmawiał
o tym tylko z nim? Z kim jeszcze? Wypowiadał swoje własne myśli, czy podsunięte? Przez
kogo? Ma prawo wiedzieć, rzecz dotyczy przecież jego krewnego, ma prawo liczyć na
dokładne i obiektywne wyjaśnienie sprawy.
W Swierdłowsku wyszedł na spotkanie Marka Aleksandrowicza Kirżak, przedstawiciel
huty przy obwodowym komitecie wykonawczym. Pociąg transkontynentalny
Władywostok-Moskwa, na który miał się przesiąść Mark Aleksandrowicz, był opóźniony, i
naczelnik stacji wprost z peronu, omijając budynek dworca, zaprowadził Marka do pokoju
dla członków rządu i innych ważnych osobistości.
Bufetowa przyniosła kanapki i herbatę. Kirżak - mały, nerwowy, ruchliwy, złożył
sprawozdanie z sytuacji: niesłowni kooperanci, nierealne fundusze, księgowość robi
trudności, organizacje na szczeblu obwodu nie okazują pomocy. Mark Aleksandrowicz
przywykł już do tego obrażonego tonu, którym Kirżak, dobry zaopatrzeniowiec, nadrabiał
brak siły przebicia. Skończywszy z Kirżakiem, Mark Aleksandrowicz poszedł do budynku
dworca. Przejścia zawalone były tobołami, tłumokami, workami. Na podłodze, na ławkach
siedzieli i leżeli ludzie, tłoczyli się w kolejkach do kas, przy zbiornikach z gorącą wodą,
zwłaszcza dużo było kobiet i dzieci. Wszystko to kożuchowe, łapciaste, nie przywykłe do
migracji - wieś z całym jej zagubieniem, z żałośliwą nędzą i zacofaniem, chłopska Rosja,
przeorana, poruszona z miejsca.
Dla Marka Aleksandrowicza nie było to żadną nowością, podobne wędrówki ludów
odbywały się teraz w całym kraju. Tłumy ludzi z tobołkami i węzełkami, z żonami i dziećmi
przybywają i do niego, do huty. Baraki wokół niej też przesycone są tym samym ostrym,
kwaśnym zapachem potu, cebuli, owczej wełny. Takie są bezlitosne prawa historii, takie
jest prawo industrializacji. To koniec dawnej wsi - dzikiej, ciemnej, obdartej, ślepej i
zacofanej, koniec własności prywatnej. Wszystko, co stare, ginie - nie bez bólu i ofiar.
Wagon międzynarodowy, w którym jechał Mark Aleksandrowicz był niemal pusty: w
przedziale Mark zasiadł do pracy, i dopiero gdy zaczęło się ściemniać, około trzeciej,
wyszedł na korytarz.
Chodnik na podłodze tłumił rytmiczny stukot kół. Drzwi przedziałów były zamknięte z
wyjątkiem jednego, z głębi którego dobiegały głosy mężczyzny i kobiety, rozmawiających
po francusku.
Po chwili kobieta wyszła na korytarz, i, zobaczywszy Marka, uśmiechnęła się ze
zmieszaniem. Zmieszała się, pomyślał Mark, gdyż nie spodziewała się spotkać kogoś w
pustym korytarzu. Wychodzi nie uczesana, w szlafroku, w domowych pantoflach, idzie do

toalety, i nagle natyka się na nieznajomego Rosjanina, którego wcześniej nie zauważyła:
Mark Aleksandrowicz wsiadł, gdy tamci spali. Kobieta wyglądała na jakieś trzydzieści pięć
lat, była wysoka, nosiła duże rogowe okulary. Wracając z toalety uśmiechnęła się jeszcze
raz i wchodząc do przedziału zamknęła za sobą drzwi.
Gdy drzwi otworzyły się ponownie, na korytarz wyszedł mężczyzna, również rosły i
dorodny, podobny do Łunaczarskiego. Mark Aleksandrowicz od razu rozpoznał w nim
belgijskiego socjaldemokratę, jednego z przywódców II Międzynarodówki. Miesiąc temu
czytał w prasie, że Belg przez ZSRR i Chiny udaje się z cyklem wykładów do Japonii. Już
wtedy Mark Aleksandrowicz pomyślał, że taka informacja w prasie świadczy o
nawiązywaniu nowych kontaktów, naturalnych i zrozumiałych w obecnej sytuacji
międzynarodowej.
Wkrótce wdali się w rozmowę, jak to zwykle bywa między podróżnymi, skazanymi na
długą wspólną drogę. Mark Aleksandrowicz znał dobrze angielski, a francuski
wystarczająco, by się porozumieć. Na korytarz wyszła też żona Belga w szarej wełnianej
spódnicy i swetrze, uwydatniającym jej kształtne piersi. Znów się uśmiechnęła, tym razem
uśmiech ten wyrażał przyjemne zdziwienie, że współtowarzysz podróży mówi po
francusku.
Rozmawiali o rosyjskiej zimie, o olbrzymich rosyjskich odległościach, o wynikających
stąd trudnościach w łączności i komunikacji. W Tokio i Osace jest ciepło, w Nagasaki wręcz
upalnie, a tu zimno. Belg żałował, że przejeżdżając przez Syberię i Ural nie zobaczył
słynnego Kuzbasu, słynnego Magnitostroju. Z okien wagonu widać tylko słynny rosyjski
śnieg. A tak chciałoby się spojrzeć na rosyjski eksperyment, dodał z uśmiechem,
przepraszając za banalność tego zwrotu.
Przyniósł z przedziału numer “Prawdy” z mapą najważniejszych inwestycji drugiej
pięciolatki, zamieszczoną z okazji zjazdu. Budowy zaznaczone były rysunkami pieców
hutniczych, samochodów, traktorów, kombajnów, parowozów, wagonów, opon,
elektrowni... Mark Aleksandrowicz wyjaśniał: bele tkanin - to kombinaty włókiennicze,
głowy cukru - nowe cukrownie, te kółka to łożyska. Belg śmiał się z uznaniem, zauważył
jednak, że realizacja tego wspaniałego programu musi odbyć się kosztem innych gałęzi
gospodarki, przede wszystkim rolnictwa. Mark Aleksandrowicz znał te mienszewickie
argumenty. Rosja przeżywa drugą rewolucję, a ten elegancki szacowny pan, ten
wymuskany parlamentarny polityk nie rozumie jej tak samo, jak nie zrozumiał pierwszej.
Mark Aleksandrowicz pominął uwagę Belga milczeniem - dyskusji politycznej nie
będzie. Wiele razy bywał za granicą, przyzwyczaił się do obcowania z cudzoziemcami, ale

rozmów na tematy polityczne unikał: nikt nikogo w niczym nie przekona. Również i teraz
powstrzymał się od niepotrzebnej polemiki ze znakomitym politykiem. Nie chciał jednak,
by jego rozmówca pomyślał sobie, że boi się dyskusji. Pod tym względem Mark
Aleksandrowicz był człowiekiem próżnym i nie lubił schodzić z areny jako pokonany.
Dlatego też dzieląc się swoimi wrażeniami z USA, gdzie przez dwa lata pracował w
stalowni, opowiedział o zabawnej scence, zaobserwowanej w Nowym Jorku.
Z kościoła wyszła niedołężna staruszka w staromodnej czarnej sukni do ziemi i w
czarnym kapeluszu, ozdobionym czymś w rodzaju ptasiego gniazda, starowinkę
podtrzymywała dziewczyna, zapewne wnuczka lub nawet prawnuczka. Ostrożnie
sprowadziła babuleńkę ze schodów do zaparkowanego przed kościołem packarda,
troskliwie usadziła w środku, czule ucałowała babcię i zatrzasnęła drzwiczki wozu. A ledwie
powłócząca nogami staruszeczka, znalazłszy się za kierownicą auta, uruchomiła silnik:
packard skoczył z miejsca i pomknął przed siebie.
Scenki tej Mark Aleksandrowicz nie skomentował, opowiedział ją po prostu,
dobrodusznie pykając fajkę; zrobił to jednak w takim momencie rozmowy, że inteligentny
partner nie mógł nie zrozumieć alegorii - Ameryka to przestarzały system społeczny,
dysponujący najnowocześniejszą techniką. Belg docenił subtelność Marka
Aleksandrowicza, tak dyplomatycznie wskazującego poziom, na którym zwykł rozmawiać.
Mark Aleksandrowicz lubił błysnąć przed cudzoziemcami erudycją, lotnością umysłu,
szerokością horyzontów, uważał, że tak powinien zachowywać się człowiek, posiadający w
swoim kraju siłę i władzę.
Żona Belga nie zrozumiała alegorii. Scenka opowiedziana przez Marka wydała jej się
komiczna i długo się z niej śmiała.
Z dworca Mark Aleksandrowicz pojechał na Sadowo-Karetną, do Trzeciego Domu Rad.
Sala, gdzie mieściła się komisja organizacyjna, była pusta, wszyscy delegaci już przybyli,
ale dyżurni nadal tkwili na swoich stanowiskach. Mark Aleksandrowicz zarejestrował się,
otrzymał mandat, skierowanie do hotelu, bony stołówkowe, notatnik “Delegat XVII Zjazdu
WKP(b)”. Wchodził w znajomą atmosferę zjazdu partyjnego z jego ścisłym porządkiem,
harmonogramem, dyscypliną, z tym wszystkim, czemu tak przyjemnie jest się
podporządkować, przestawiając się na coś ważniejszego i bardziej uroczystego niż sprawy,
którymi żył jeszcze wczoraj, na coś, co każe zrzucić z siebie brzemię codziennych trosk -
uczucie podobne do tego, jakiego doznaje stary wiarus, ponownie wezwany do szeregów.
W hotelu umieszczono go w pokoju trzyosobowym - łóżko, szafka, niczego więcej nie
potrzebował. Mark Aleksandrowicz wiedział, że wśród delegatów ujrzy wielu dawnych

towarzyszy, kilku z nich spotkał już w hallu. Stali radośni, ożywieni, i patrząc na nich Mark
Aleksandrowicz jeszcze bardziej umocnił się w przeświadczeniu trwałości, słuszności tego,
co się dzieje. Jest partia, są kadry partyjne, dojrzałe, sprawdzone, zahartowane, wiedzące,
jak i dokąd zmierzać. To, że kadry te popierają Stalina, świadczy tylko o ich sile. Ci ludzie -
uczciwi, odpowiedzialni, sprawiedliwi - nigdy nie dopuszczą do bezprawia. Aresztowanie
Saszy to nieporozumienie. Ostatni list od Soni przyszedł dziesięć dni temu. Może Saszę już
wypuścili.
Zadzwonił do siostry. Po jej głosie zorientował się natychmiast, że sytuacja nie uległa
zmianie.
- Przyjedziesz? - spytała Sofia Aleksandrowna.
Nie chciało mu się jechać teraz na Arbat. Późno, nie ma samochodu, w sąsiednim
pokoju czekają przyjaciele. Jeśli jednak nie pojedzie dziś, to nie wiadomo, czy w ogóle
zdoła się potem wyrwać.
- Jeśli nie położysz się spać, to za godzinę - półtorej będę u ciebie.
- Czy ja teraz mogę w ogóle spać?
Wizyta u siostry zepsuła Markowi nastrój. Rozmawiała z nim bojaźliwie, wyciągała
jakieś papiery, wygładzała je drżącymi rękami, patrzyła na brata z nadzieją i lękiem. W tej
chwili nie był dla niej bratem, lecz jednym z wielkich tego świata: może pomóc jej synowi,
a może i nie pomóc, może uratować, a może i nie uratować. Cierpienie wyostrzyło jej
spostrzegawczość: wyczuła, że sprawa jest dla Marka nieprzyjemna. Mark chce wziąć pod
uwagę wszystkie okoliczności, podczas gdy dla niej żadne okoliczności nie istnieją, ważne
jest tylko jedno - Sasza w więzieniu.
Głuche, przygniatające uczucie beznadziejności znowu ogarnęło Marka
Aleksandrowicza, poczuł ból w tyle głowy. Kocha Sonię, kocha Saszę. Niczego nie może
jednak obiecywać na próżno, jest przecież człowiekiem doświadczonym. Jest komunistą.
- Jutro się tym zajmę. Jeżeli Sasza jest niewinny, wypuszczą go.
Popatrzyła na niego ze zdumieniem i strachem.
- Sasza winny? I ty możesz w ogóle tak myśleć?
To co powiedział, było okrutne. Powinna jednak być przygotowana na wszystko. W
przeciwnym razie cios będzie potem jeszcze straszliwszy.
- O coś przecież go oskarżają... Nie wyjadę z Moskwy, dopóki nie wyjaśnię, o co
konkretnie.
Mark Aleksandrowicz wstąpił do Budiagina. Przez niego Budiagin znalazł się w
dwuznacznej sytuacji - interweniował w sprawie człowieka, który potem został

aresztowany.
Budiagin był ponury, ani razu nie wspomniał o zjeździe, sprawy załatwiał zwyczajnie,
jak zawsze. Może ma żal, że nie wybrano go na zjazd? Jest jednak przecież delegatem z
głosem doradczym tak jak wielu innych członków KC i CKKP, nie ma w tym niczego
krzywdzącego, taki jest ustalony byt. A może dla Budiagina zjazd to nie święto, lecz jeszcze
cięższa i bardziej kłopotliwa pracc? A jednak... Mark Aleksandrowicz wyczuwał w nim
dzisiaj jakiś szczególny chłód, powściągliwość, brak życzliwości.
- Wiecie o moim krewniaku?
- Wiem.
- Zwracając się wtedy do was nie przewidywałem takiego obrotu sprawy.
- Rozumiem - odparł Budiagin spokojnie, dając do zrozumienia, że nie ma żadnych
pretensji.
- To mój siostrzeniec - ciągnął dalej Mark Aleksandrowicz - i mam prawo wiedzieć...
Budiagin milczał. Siedział z łokciami na stole, opierając podbródek o splecione dłonie, i
patrzył na Marka Aleksandrowicza.
- Na zjeździe postaram się porozmawiać z Jagodą albo z Bieriezinem - dodał Mark
Aleksandrowicz kończąc rozmowę, której Budiagin najwyraźniej nie miał ochoty
podtrzymywać.
Nagle Budiagin powiedział:
- Oni wiedzieli, że to twój krewny.
Mark Aleksandrowicz popatrzył na niego uważnie.
- Co macie na myśli, Iwanie Grigoriewiczu?
- Wiedzieli, że będziesz interweniować. Wzięli to pod uwagę - i patrząc jakimś
szczególnym wzrokiem dodał: - Sasza to nie przypadek.
W jego głosie brzmiał ten sam ton co wtedy, gdy informował, że Czerniak nie jest już
sekretarzem komitetu rejonowego. Wtedy jednak była to tylko informacja, a teraz - zachęta
do rozmowy.
Coś się szykuje na zjeździe? Ale co? Grupa, frakcja, kaptowanie zwolenników, głosów?
Rozłam w kierownictwie? Znowu? Kogo chcą na jego miejsce? Dawni liderzy są
skompromitowani. Nowi? Kto? Nie, to nie ma szans powodzenia. Partia nie poprze, Stalin
to uosobienie jej linii, jej polityki.
Rozmawia z Budiaginem o zbyt poważnych sprawach, zbyt poważne następstwa może
mieć ta rozmowa, by zostawić choć cień niedopowiedzenia czy wątpliwości co do swojego
stanowiska.

- Nie uważam, by w aresztowaniu Saszy warto było doszukiwać się aż tak głębokiego
sensu. Jeden przypadek nie jest podstawą do wyciągania zbyt daleko idących wniosków -
powiedział zdecydowanie.
Patrzył na Budiagina otwartym, szczerym i nieugiętym wzrokiem. Szkoda. Dobry
komunista, robotnik - samorodny talent, wybitny działacz państwowy. Tylko że zbyt wiele
lat spędził za granicą, oderwał się od kraju, nie wie, czym żyje naród, czym żyje partia,
czym żyje Mark Aleksandrowicz... Tak, niektórzy uciekają, tracą głowę, cofają się przed
niezwykłością czasów, przed ofiarami, jakich czasy te wymagają.
- Partia nie jest ślepa, Iwanie Grigoriewiczu, wiecie o tym równie dobrze jak ja.
Popatrzył na Budiagina. Z nim związana była młodość, wojna domowa, wszystko to, co
tak drogie i niezapomniane. TEraz jednak najważniejsze było jego miasto na górze,
oświetlone ogniami martenów. To rewolucja dnia dzisiejszego. Trwa i będzie trwać, nawet
jeśli odejdzie z niej Budiagin - tak jak odeszli inni.
Mark Aleksandrowicz nie myślał już o tym, co odpowie mu Iwan Grigoriewicz. Ta
odpowiedź i tak nie będzie miała żadnego znaczenia. Dlatego głos Budiagina zabrzmiał dla
niego jak gdyby z daleka, niemal nie słyszał słów, których gorycz uświadomił sobie dopiero
dużo, dużo później...
- Zamykamy komsomolców - powiedział Budiagin.
Kuluary pałacu kremlowskiego, szerokie marmurowe schody, foyer obok sali posiedzeń
pełne były delegatów - stali grupkami, przechadzali się, nawoływali, tłoczyli przy stolikach,
gdie wydawano materiały zjazdowe. Mark Aleksandrowicz również otrzymał materiały,
odpowiedział na powitanie - wołali go koledzy z Donbasu, z jego dawnego miejsca pracy.
Potem rozległy się dzwonki, wszyscy ruszyli na salę. Salę przebudowano, pojawiła się
obszerna galeria dla gości: wszystko jest nowe, świeże, pachnie drewnem i farbą. Jak
napisano nazajutrz w gazecie: “Sala uzyskała wystrój bardziej poważny, uroczysty w swej
prostocie. Budowniczowie usunęli tandetny blichtr i pozłotę, zniknęły kolumny, herby,
regalia - śmietnisko kilku epok usunięto z tych ścian. Zrobiło się widno i przestronnie”.
Ich delegacji wyznaczono miejsca w czwartym i piątym rzędzie, na wprost trybuny.
Obok trybuny stali: Kaganowicz, Ordżonikidze, Woroszyłow, Kosjor, Postyriew, Mikojan,
Maksym Gorki. Na stopniach siedział Kalinin, szybko pisał coś w notatniku, spoglądając na
salę przez swoje chłopskie okulary w drucianej oprawce.
Oklaski, którymi delegaci powitali wejście Mołotowa, wybuchły z nową, jeszcze większą
siłą - z boku wyszedł Stalin. Oklaski te narastały, mieszały się ze stukotem składanych
siedzeń foteli i odsuwanych pulpitów, wszyscy wstali z miejsc, z góry rozległ się okrzyk

“Niech żyje towarzysz Stalin! Ura!” Wszyscy podchwycili: “Ura! Niech żyje wielki sztab
bolszewizmu! Ura! Niech żyje wielki wódz światowego proletariatu! Ura! ura!”
Owacje na cześć Stalina powtórzyły się kilkakrotnie... Kiedy tylko Mołotow wymienił
jego nazwisko: “Wokół wodza i organizatora naszych zwycięstw, towarzysza Stalina...” I
pod koniec wystąpienia: “Z towarzyszem Stalinem - naprzód, ku nowym zwycięstwom!...” I
potem, gdy Chruszczow przedstawiał proponowany skład prezydium... I największa
owacja, gdy przewodniczący obrad oznajmił: “Głos ma towarzysz Stalin!”
Tak jak wszyscy Mark Aleksandrowicz wstawał, klaskał, krzyczał “Ura!” Stalin we
frenczu, nieco jaśniejszym niż ubrania pozostałych członków prezydium stał na trybunie,
przeglądał papiery i spokojnie czekał, aż owacje ustaną. Zdawało się, że oklasków tych nie
odnosi do siebie, lecz do tego, co uosabia - do wielkich zwycięstw kraju i partii, i też chyli
czoło przed tym symbolicznym Stalinem. To, że Stalin tak uważa - raz nawet ironicznie
zażartował w swoim wystąpieniu: “Czyż nie przekazaliśmy pozdrowień towarzyszowi
Stalinowi - czegoż jeszcze od nas chcecie?” - wytworzyło poczucie wspólnoty i zrozumienia
między nim a witającymi go entuzjastycznie ludźmi.
- O ile na piętnastym zjeździe - powiedział Stalin - musieliśmy jeszcze udowadniać
prawidłowość polityki partii i prowadzić walkę z wiadomymi ugrupowaniami
antyleninowskimi, to na tym zjeździe niczego udowadniać już nie trzeba, a nawet powiem
więcej - nie ma kogo bić. Wszyscy wiedzą, że linia partii zwyciężyła.
Słowa te potwierdzały przewidywania Marka Aleksandrowicza: zjazd przebiegnie
spokojnie, nie będzie żadnych komplikacji z powodu Łominadzego. Stalinowi zależy na
jedności. Walka skończona, mija czas skrajnych ocen. Przestaną też być potrzebne te
monotonne deklaracje poparcia. Myśli Marka Aleksandrowicza znalazły również
potwierdzenie w fakcie, że Stalin zrezygnował z podsumowania zjazdu.
- Towarzysze! Dyskusja zjazdowa wykazała pełną zgodność poglądów naszego
kierownictwa we wszystkich, można powiedzieć dziedzinach naszej polityki partyjnej. Jak
wiecie, nie było żadnych zastrzeżeń co do referatu programowego. Partia zademonstrowała
nadzwyczajną ideowo-polityczną i organizacyjną zwartość swoich szeregów. Nasuwa się
więc pytanie, czy wobec tego istnieje potrzeba podsumowywania zjazdu? Myślę, że nie ma
takiej potrzeby. Dlatego proszę o pozwolenie odstąpienia od tego podsumowania.
Łominadze zabrał głos niemal od razu po Stalinie, potem występowali i inni byli
opozycjoniści: Rykow, Bucharin, Tomski, Zinowiew, Kamieniew, Piatakow,
Prieobrażeński, Radek. Nie była to samokrytyka, jak na szesnastym zjeździe, lecz rzeczowa
analiza własnych błędów, wszyscy przyłączali swój głos do głosu partii. Nikt im nie

przerywał, nie domagał się czegoś więcej, nie uważał ich wystąpień za niewystarczające.
Tylko raz mowę Rykowa przerwał zniecierpliwiony okrzyk: “Czas minął”.
Piatakow otrzymał rekomendację na członka KC; Rykow, Bucharin, Tomski,
Sokolnikow - na kandydatów. Rozdana do przegłosowania lista członków nowego KC była
niemal identyczna z poprzednią, z tymi naturalnymi zmianami, jakie mają miejsce na
każdym zjeździe - ktoś wchodzi w skład kierownictwa, ktoś je opuszcza. Na liście Mark
Aleksandrowicz zauważył swoje nazwisko - rekomendowano go na kandydata do KC.
Ocenił to jako wyraz uznania dla roli, jaką odgrywa budowa jego huty w drugiej pięciolatce.
Lista zawierała też nazwiska innych kierowników największych budów i dyrektorów
największych zakładów - znak nowych czasów, znak industrializacji kraju.
Budiagina na liście nie było.
A właśnie: Sasza często bywał w domu Budiaginów. Czy Iwan Grigoriewicz nie
rozmawiał z nim o tym i owym? Czy to przypadkiem nie od niego Sasza dowiedział się o
liście Lenina? Może wciągał chłopaka nie tylko w rozmowy?
Mark Aleksandrowicz nie znał ani Jagody, ani Bieriezina. Aresztowanie SAszy było
zbyt błahą sprawą, by zwracać się do Jagody, przewodniczącego GPU. Ten ponury,
zamknięty w sobie człowiek nie jest mu życzliwy. Interwencja u Bieriezina będzie wyglądać
bardziej naturalnie: to właśnie on zajmuje się tego typu problemami. Jednakże podczas
przerw w obradach stale ktoś zatrzymywał Marka Aleksandrowicza albo Bieriezin gdzieś
przepadał: Mark Aleksandrowicz nie mógł go odnaleźć. Okazja do rozmowy nadarzyła się
dopiero trzydziestego pierwszego stycznia, w czasie manifestacji na cześć siedemnastego
zjazdu.
Była to najpotężniejsza manifestacja, jaką widział Mark Aleksandrowicz, a widział ich
niemało. W styczniowy mróz, w ciemnościach rozświetlonych reflektorami, w ciągu dwóch
i pół godziny przeszło przez plac Czerwony ponad milion ludzi. Wywoływało to kolosalny
efekt.
“Stalin!” To jedyne słowo, wypisane na wszystkich plakatach i transparentach, ludzie
wykrzykiwali, skandowali, unosiło się ono w mroźnym powietrzu, wszystkie spojrzenia
zwrócone były ku trybunie na mauzoleum, gdzie stał On - w szynelu i prostej czapce
uszance z opuszczonymi nausznikami. Wszyscy na trybunie byli w ciepłych czapkach, ale
opuszcone nauszniki miał tylko Stalin, było mu zimno, i to czyniło go w oczach miliona
manifestantów kimś jeszcze bardziej zwyczajnym i ludzkim - im też jest zimno, ale on
marznie dotkliwiej, oni idą, a on przez kilka godzin musi stać bez ruchu na trybunie
mauzoleum, żeby ich pozdrowić.

gwiazdy, daleki szum ulicy, zapach dymu i rozżarzonego węgla pokrzepiły Saszę. Światło w
okienkach cel świadczyło, że nie jest tu sam. Po dusznej celi świeże powietrze oszałamiało.
Życie w więzieniu to też życie, człowiek żyje, dopóki oddycha i ma nadzieję, a gdy się ma
dwadzieścia dwa lata, całe życie jest nadzieją.
Strażnik prostował się, postukiwał karabinem, otwierał drzwi.
- Wchodzić!
Sasza robił ostatnie okrążenie i opuszczał spacernik. Wchodzili po schodach, znów
szczękały klucze, drzwi celi zamykały się, znowu gołe ściany, prycza, stolik, kubeł, wizjer w
drzwiach. Wspomnienie rześkiego mroźnego powietrza, dalekich odgłosów ulicy trwało
jednak nadal w pamięci i Sasza długo stał przy okienku, wpatrzony w skrawek zimowego
nieba, w granatowy obojętny bezkres, który jeszcze przed chwilą rozpościerał się tuż nad
jego głową.
Była i druga radość - prysznic. Prowadzono tam Saszę w nocy, raz na tydzień.
Otwierały się drzwi i strażnik budził go pytaniem:
- Dawno się kąpaliście?
- DAwno.
- To zbierajcie się!
Sasza zrywał się z pryczy, chwytał ręcznik i wychodził z celi. W przedsionku łaźni
strażnik wydawał mu malutki kawałeczek szarego mydła i Sasza wchodził pod natrysk.
Woda lała się to gorąca, to zimna, nie było czym regulować. Sasza wchodził pod strumień,
rozkoszował się nim, śpiewał z radości. zdawało mu się, że jego głos, tłumiony szumem
wody nie dochodzi do strażnika, siedzącego w przedsionku łaźni na parapecie. TEn
niewysoki czerwonoarmista, wesoły i na oko sympatyczny, nie ponaglał Saszy, siedział
cierpliwie - i tak wszystko jedno na kogo się czeka, ten czy inny... Sasza mył się długo,
kawałeczek mydła rozmiękał i zamieniał się w kleistą maź, a on ciągle stał pod prysznicem,
obracał się, podstawiał pod strumień plecy, brzuch, nogi... “Jechaliśmy trojką z
dzwoneczkami, a w oddali blask ogników lśnił... Jakże chętnie pomknąłbym za wami, z
duszy swej tęsknoty strząsnąć pył...”
Wracał do przedsionka, wycierał się, strażnik patrzył na niego z ciekawością, być może
dziwił się, za co trzymają tu takiego młodego i widać wykształconego chłopaka, a może po
prostu podobała mu się muskularna sylwetka Saszy.
Którejś nocy strażnik obudził go zwykłym pytaniem:
- Dawno się kąpaliście?
Sasza był w łaźni poprzedniej nocy, strażnik coś poplątał.

- Dawno.
- To zbierajcie się!
Już po wyjściu z łaźni, wycierając się Sasza powiedział:
- Przydałoby się częściej...
Tamten nic nie odpowiedział, ale następnej nocy znów przyszedł po Saszę. Od tej
chwili powtarzało się to co noc. Czasem Sasza nie miał ochoty na prysznic, wolał spać, bał
się jednak, że jeśli odmówi, to strażnik może więcej nie przyjść. Skąd taka poblażliwość?
Możliwe, że inni więźniowie odmawiają, nie chcą kąpać się po nocy, i strażnikowi jest
przykro - gospodarny wiejski chłopak, szkoda mu wody, lejącej się z kranu po próżnicy. A
może jest po prostu wdzięczny, że Sasza docenia prysznic, który on ma w swej pieczy.
Obudził Saszę zgrzyt zamka. Do celi wszedł strażnik. Nie ten, który zabierał go pod
prysznic, lecz inny, nieznajomy, z wielkim pękiem kluczy przy pasie. W drzwiach
znieruchomiał dyżurny klawisz.
- Nazwisko?
- Pankratow.
- Ubierać się.
Sasza wstał... Dokąd? Wypuszczają? Dlaczego w nocy? I która może być godzina?
Chciał włożyć palto.
- Nie trzeba.
Ruchem głowy strażnik polecił mu iść w prawo, sam szedł z tyłu. Klucze u pasa
pobrzękiwały. Długo szli ciemnymi korytarzami, po klatkach schodowych,
zabezpieczonych metalową siatką. Przed otwarciem kolejnych stalowych drzwi każdego
korytarza strażnik uderzał o nie kluczem. Z głębi korytarza odpowiadało takie samo
metaliczne stukanie. Dopiero wtedy otwierał drzwi.
Sasza szedł przodem usiłując ustalić, do której części więzienia idą. To wchodzili na
schody, to z nich schodzili, i według jego obliczeń znaleźli się na parterze.
Tu też było dużo drzwi, ale nie stalowych, tylko zwyczajnych, drewnianych, bez okienek
i wizjerów. Strażnik zapukał do jednych z nich.
- Wejść!
Strumień światła oślepił Saszę. Człowiek siedzący za biurkiem obrócił lampę i
skierował ją prosto w twarz Saszy. Sasza stał w wąskiej smudze oślepiającego światła nie
wiedząc co ma robić, gdzie podejść.
Światło przesunęło się, lampa oświetliła biurko i siedzącego za nim człowieka.
- Siadajcie!

Sasza usiadł. Przed sobą miał śledczego, młodego blondyna w dużych rogowych
okularach, z trzema belkami na naramiennikach bluzy - znajomy i sympatyczny typ
wiejskiego aktywisty Komsomołu, albo nauczyciela - jeśli wyobrazić go sobie w cywilnym
ubraniu. Zaczął wypełniać formularz, leżący na stole. Nazwisko?... Imię?... Imię ojca?...
Data urodzenia?... Miejsce urodzenia?... Adres?...
- Podpiszcie!
Sasza podpisał się na formularzu. Zauważył tam również nazwisko śledczego - Diakow.
Śledczy oparł pióro o brzeg kałamarza i podniósł wzrok na Saszę.
- Za co tu siedzicie?
Pytanie zaskoczyło Saszę kompletnie.
- Myślałem, że to wy mi powiecie.
Diakow niecierpliwym ruchem rzucił się na oparcie krzesła.
- Dajcie spokój z tymi sztuczkami! Nie zapominajcie, gdzie jesteście! Tutaj ja zadaję
pytania, a wy macie odpowiadać! Pytam więc: za co was aresztowali?
Powiedział to tak, jakby Saszę aresztował zupełnie ktoś inny, a on, Diakow, musi teraz
połapać się w tym wszystkim. A Sasza nie może przecież nie wiedzieć, za co został
aresztowany, więc po co tracić czas, im szybciej przejdą do rzeczy, tym lepiej. Pokój
pogrążony był w mroku, lampa oświetlała teraz tylko biurko i gdy Diakow odchylał się do
tyłu, jego twarz znikała, zaś głos dobiegał z ciemności.
- Pewnie ta historia w instytucie - powiedział Sasza.
- Co za historia? - spytał Diakow bez zainteresowania, jakby akurat ta sprawa była mu
znana i nie miała nic wspólnego z aresztowaniem Saszy. Od takiego mydlenia oczu
zaczynają wszyscy przesłuchiwani, a jemu dawno już znudziły się ciągle takie same,
bezsensowne wykręty.
Chwyt? A może śledczy rzeczywiście o niczym nie wie?
Wszystko układało się zupełnie inaczej niż przewidywał Sasza, niż to, na co był
przygotowany. Ogarnęło go rozpaczliwe, dławiące uczucie, którego doznał w dzieciństwie,
gdy wdrapał się na dach domu po drabince pożarowej - jej górne szczeble oderwały się od
ściany, drabinka huśtała się w powietrzu, i trzeba było uchwycić odpowiedni moment,
kiedy zbliżała się do dachu, przeskoczyć. Z wysokości siedmiu pięter widział kolegów na
dnie głębokiej studni podwórza, jak zadarłszy głowy patrzyli na niego i czekali. Ogarniał go
lęk, zdawało mu się, że nie przeskoczy, że nie zdoła oderwać się na czas od drabinki i runie
na asfalt podwórza.
To samo wrażenie śmiertelnej gry owładnęło nim i teraz, gdy siedział naprzeciwko

śledczego, tak samo jak wtedy trwożnie zamierało serce. Jego sprawa to głupstwo,
drobiazg, ale potraktowana jako przestępstwo polityczne z aresztowaniem, więzieniem,
przesłuchiwaniem, staje się czymś strasznym. Przed nim siedzi jego towarzysz, komunista,
ale Sasza jest dla niego wrogiem.
Mimo wszystko trzeba się bronić: Musi powiedzieć to, co miał zamiar powiedzieć. I
słowami, które wielokrotnie powtarzał sobie w celi, Sasza opowiedział o konflikcie z
Azizjanem, o gazetce, o Solcu.
- Powiedzieliście, że CKKP oczyściła was z zarzutów?
- Tak.
- To znaczy, że aresztowano was nie z tego powodu, ale z jakiegoś całkiem innego....
- Nic więcej nie było.
- A więc uważacie, Pankratow, że aresztowano was z powodu zajścia z wykładowcą
rachunkowości albo z powodu nieudanego numeru gazetki ściennej? Że my tutaj strzelamy
z armaty do wróbli? Dziwne macie wyobrażenie o organach CzeKa!
- O co właściwie jestem oskarżony?
- Ach tak, domagacie się formalnego oskarżenia? Myślicie, że coś na tym zyskacie?
- Chcę tylko wiedzieć, dlaczego mnie aresztowano.
- A my chcemy, żebyście wy sami nam to powiedzieli! Dajemy wam szansę bycia
szczerym i uczciwym wobec partii.
- Powiedzcie, o co mnie podejrzewacie, a ja odpowiem.
- Z kim prowadziliście kontrrewolucyjne rozmowy?
- Ja? Z nikim! Nie prowadziłem żadnych takich rozmów.
- To kto prowadził takie rozmowy z wami?
- Ze mną też nikt nie prowadził.
- I obstajecie przy tym.
- Tak.
Diakow zmarszczył brwi, przełożył papiery na stole.
- No cóż, szkoda. Oczekiwaliśmy od was czegoś innego. Nie chcecie być szczerym i
otwartym. To nie poprawi waszej sytuacji.
- Poza tą historią w instytucie niczego sobie nie przypominam.
- To znaczy, że aresztowano was za nic? Że zamykamy niewinnych ludzi? Nawet tutaj
prowadzicie kontrrewolucyjną agitację! Ale my nie jesteśmy Trzecim Wydziałem ani
żandarmerią, nie jesteśmy aparatem represji i ucisku! Jesteśmy zbrojnym ramieniem
partii. A wy, Pankratow, jesteście dwulicowcem. Oto kim jesteście!

- Jak śmiecie tak do mnie mówić!
Diakow uderzył pięścią w stół.
- Ja wam pokażę, co śmiem, a czego nie śmiem! Co, myślicie, że trafiliście do
sanatorium? Mamy tu sposoby na takich jak wy! Do was kułacy nie strzelali z obrzyna. Całe
życie siedzieliście na garnuszku u klasy robotniczej, dziś siedzicie na garnuszku państwa,
państwo was kształci, daje wam stypendia, a wy je oszukujecie!
Przez chwilę milczał wzburzony, potem niechętnie, jakby spełniając niepotrzebny i
bezsensowny obowiązek, powiedział:
- No cóż, zapiszemy coście tu nagadali.
Zaczął pisać, zadając od czasu do czasu krótkie pytania: kiedy i z kim Sasza wydawał
gazetkę, kiedy miał miejsce konflikt z wykładowcą rachunkowości, z jakiego powodu, kiedy
Saszę wydalono z uczelni, jakie zarzuty mu postawiono.
Skończył pisać, podsunął kartkę Saszy.
- Przeczytajcie i podpiszcie.
Znów rzucił się na oparcie krzesła. Sasza czuł na sobie jego uważne spojrzenie. Diakow
obserwował wyraz twarzy przesłuchiwanego, korzystał z wolnej chwili, żeby go sobie
dobrze zapamiętać. Wszystko zostało zapisane dokładnie, ale jakoś jednostronnie. Z okazji
święta wypuszczono numer gazetki ściennej, zamieszczono w niej fraszki ośmieszające ideę
przewodnictwa, brali w tym udział tacy to a tacy, wydalony przez organizację partyjną i
komitet rejonowy... Oczywiście wszystko to pisze się tylko dla formalności, żeby
udokumentować przesłuchanie, przyczyna aresztowania jest najprawdopodobniej zupełnie
inna.
Mimo to Sasza powiedział:
- Nie zostało tu napisane, że decyzją CKKP przywrócono mi prawa studenta.
Diakow spochmurniał, wziął kartkę.
- A co napisali w instytucie w uzasadnieniu ponownego przyjęcia?
- Napisali niezupełnie prawidłowo...
Diakow przerwał mu:
- Nie pytam, jak było napisane, tylko co było napisane!
- “W związku z uznaniem przez studenta Pankratowa swoich błędów...”
Diakow wziął pióro i dopisał u dołu: “Później przyjęto mnie ponownie na uczelnię,
ponieważ uznałem swoje błędy”.
Znów podsunął kartkę Saszy.
Sasza podpisał. Diakow sięgnął po papier i odłożył go na bok.

- Radzę wam dobrze się zastanowić, Pankratow. Nie chcemy was stracić dla wspólnej
sprawy. Tylko dlatego tak się z wami cackamy. Oszczędzamy was, zrozumcie to. I doceńcie.
Poszukajcie dobrze w pamięci, poszukajcie!
Wyszedł zza biurka, otworzył drzwi, dał znak strażnikowi.
- Wyprowadzić!
Sasza wrócił do celi, drzwi zatrzasnęły się za jego plecami. W mętnym okienku nadal
lśniły zimowe gwiazdy. Czy to noc, czy ranek?
Usłyszał stukanie w ścianę. Sąsiad pewnie pyta, dokąd go zabierali. Sasza tak jak
zwykle odpowiedział trzema stuknięciami i w ubraniu położył się na pryczy.
Czego właściwie chce od niego Diakow? do czego Sasza ma się przyznać? “Z kim
prowadziliście kontrrewolucyjne rozmowy?” Jakie rozmowy? Gubił się w domysłach. Był
pewien, że aresztowano go w związku z całą tą aferą w instytucie. To, że chodzi o coś
zupełnie innego, oszołomiło go. Wszystko poplątało się, pokręciło. Miał nadzieję, że
znajdzie tu zrozumienie, zaufanie. Stało się inaczej. Skoro nie chodzi o sprawę instytutu, to
znaczy, że musi być jakiś inny powód, i to na tyle poważny, że prokurator wydał nakaz
aresztowania. Oskarżać Saszę o kontrrewolucję - komu też takie coś mogło przyjść do
głowy? Nie ma przecież żadnych zastrzeżeń w stosunku do partii. Co prawda, wazeliniarze i
pochlebcy kadzą Stalinowi, ale tym spostrzeżeniem nigdy z nikim się nie dzielił. Powiedział
tylko Markowi, ale Mark z pewnością nie powtórzyłby nikomu tej rozmowy. A może Marka
też aresztowali? Podczas rewizji funkcjonariusz zwrócił uwagę na fotografię Marka, oglądał
ją ze wszystkich stron. Czy Diakow chce wyciągnąć od niego coś przeciwko Markowi? Ma
nadzieję, że Sasza ułatwi mu to zadanie?
Budiagin? TEż możliwe. Czy przyjaźnił się z Ejsmontem i Smirnowem? Smirnowowie
również mieszkali w Piątym Domu Rad. Córka Smirnowa - przysadzista blondynka -
chodziła do ich szkoły. Iwana GRigoriewicza odwołano z zagranicy wiosną, zaraz po
sprawie Ejsmonta - Smirnowa. A teraz dowiedzieli się, że Budiagin dzwonił do Glińskiej, że
Sasza bywa u Budiaginów, i chcą wyciągnąć od niego coś przeciwko Iwanowi
Grigoriewiczowi. Bzdura! Zaczyna bredzić! Nikt nikogo nie aresztuje za to, że jest czyimś
krewnym, albo za to, że z kimś chodził do jednej klasy... Ale jakiś powód przecież jest,
inaczej by go tu nie trzymali... Przecież śledczy nie odgrywałby chyba komedii.
Sasza analizował dzień po dniu wydarzenia kilku ostatnich miesięcy. Palnął coś
bezmyślnie? Nie, nikomu nie opowiadał o swoich kłopotach w instytucie. Wiedzieli o nich
jedynie przyjaciele. Nina, Lena, Wadim, Maks, Jura. Jura Szarok! To ich starcie w noc
sylwestrową... Nie, Jura nie byłby zdolny do takiej podłości. Koledzy z grupy? Kowalew?

Ale przecież Diakow mówił, że nie chodzi o instytut. A więc o co?
W dzień zjawił się funkcjonariusz więzienny z dwiema belkami na naramiennikach.
Sasza odruchowo wstał - przyzwyczajenie z domu, grzeczność, której później nie mógł
sobie wybaczyć.
- Nazwisko?
- Pankratow.
- Prośby?
- Nie dostaję paczek.
- Zwróćcie się do swojego śledczego.
- A gazety, książki?
- Wszystko przez śledczego.
I wyszedł. Strażnik zamknął celę.
Więzienne doświadczenia zdobywa się w samym więzieniu. Człowiek trafiający tu po
raz pierwszy sam dochodzi do rozeznania wszystkich tych niepisanych reguł, które składają
się na tryb życia w więzieniu, wypracowany przez poprzednie pokolenia więźniów. Wizyta
funkcjonariusza uświadomiła Saszy, że zakwalifikowano go do innej kategorii - śledztwo w
jego sprawie rozpoczęło się. Funkcjonariusza nie interesowały prośby Saszy. Dał mu
jedynie do zrozumienia, że od śledczego zależą nie tylko jego dalsze losy, ale i to, jak będą
go tu traktować.
Od tego dnia życie Saszy, pozornie taie samo jak w ciągu minionych tygodni, uległo
jednak drastycznej przemianie.
Przedtem czekał na przesłuchanie niecierpliwie, z nadzieją, teraz - z narastającym
lękiem. Przerażało to niewiadome, którym znienacka mógł go zaskoczyć śledczy, coś, na co
on, Sasza, nie jest przygotowany, z czego być może nie zdoła się wytłumaczyć i co jeszcze
bardziej pogłębi dzielącą ich przepaść nieufności i podejrzliwości.

16

Starzy Szarokowie nie lubili Pankratowów. Nie lubili ojca - inżyniera, matki - “za
bardzo wykształconej”, a tym bardziej wujka - jednego z tamtych, z naczelników. Na
podwórzu matka Saszy siadywała z “inteligentnymi”, a matka Jury z windziarkami i
dozorczyniami. Aresztowanie Saszy zinterpretowali tak: żrą się “towarzysze”, daj Boże,
żeby wszyscy się pozagryzali.
Jura Szarok nie mógł jednak pozostać obojętny na los Saszy. Bądź co bądź tworzyli
jedną paczkę.
Tylko co go właściwie łączy z tą paczką? Nie ma tam mowy o żadnej przyjaźni, tolerują
go zaledwie, histeryczka Nina, przygłup Maksym, gaduła Wadim. Teraz będą opłakiwać
Saszkę - on nie weźmie w tym udziału.
Lena... Dobra baba, przyjemna, schludna, ale obca. I nie żona. Co ona umie? Stara się
dogodzić, fakt, ale robi to tak nieudolnie, że tylko go drażni. Są rówieśnikami. Jego ojciec -
proszę, jak wygląda w wieku sześćdziesięciu lat! A Lena jeszcze przed czterdziestką będzie
gruba tak jak jej matka, Aszchen Stiepanowna. Stalin jest niezadowolony z Budiagina.
Lena sama o tym wspomniała. Jura dobrze wie, co to znaczy “Stalin jest niezadowolony”,
czym to się kończy. Dom Rad, wytworne mieszkanie - ale tylko do czasu. Budiagin palnął
mu kazanie o radzieckim wymiarze sprawiedliwości - co on tam rozumie! Śmieszny jest z
tym swoim naiwnym partyjnym sumieniem. Teraz inne czasy, zrodziła się siła, łamiąca nie
takie dęby! Jak Jura będzie wyglądał w oczach ojca, jeżeli Budiagin poleci? Masz ci
narkomowską córeczkę!
Dość tego! Moskwa roi się od ładnych dziewczyn. Wika Marasiewicz - tylko gwizdnąć!
A Warka Iwanowa! Miód, nie dziewczyna!
Nie dzwonił do Leny cały tydzień. Sama pewnie zadzwoni. No cóż, odpowie tak, że jej
się odechce. Jednak gdy w słuchawce usłyszał jej głos: “Juroczka, gdzie przepadłeś?” -
zmieszał się, mamrotał, że jest zajęty, że przygotowuje się do obrony dyplomu, że załatwia
przydział, że wraca do domu o północy, a poza tym na wydziale jest tylko jeden telefon, w
dodatku zepsuty...
Osłoniła słuchawkę dłonią.
- Tęsknię.
- Jak tylko będę wolny, zadzwonię. Może w przyszłym tygodniu.
Nie zadzwonił ani w przyszłym tygodniu, ani w następnym. W ogóle już nie zadzwoni.
Żadnych wyjaśnień!

Lena zadzwoniła znowu.
- Jura, muszę się z tobą zobaczyć.
- Powiedziałem: zadzwonię, jak tylko będę wolny.
- Koniecznie muszę się z tobą zobaczyć w pilnej sprawie.
- Dobrze - warknął - o dziewiątej pod “Artystycznym”.

* * *

Minęli plac Arbacki i poszli bulwarem Nikitskim. Trzymał tęgi mróz. Lena była w
futerku, czerwonych rękawiczkach i okrągłej futrzanej czapce, założonej na zakrywającą
uszy chustkę. Wysokie boty ciasno opinały krągłe, zgrabne łydki, to zawsze podniecało
Jurę. I te znajome perfumy. A może zrobić to dziś ostatni raz? Nie będą przecież
spacerować na takim mrozie.
- Sasza... Co za okropność - powiedziała Lena.
Wzruszył ramionami.
- Trudno, siedzi...
- Nie żal ci go?
- To nie jest kwestia żalu. Saszka wszystkich ma za nic. Nie ufam mu, właśnie tak: nie
ufam.
- Jak można nie ufać Saszy?
- Kiedy przyjmowali mnie do Komsomołu, Sasza powiedział: “Nie ufam Szarokowi”, i
nikt się tym nie przejął. A jak ja mówię, że nie mam zaufania, to od razu oburzenie.
Zmieszała się, przestraszona jego gniewem.
- Jura, wierz mi, wszyscy bardzo cię lubią.
- Łaskawie tolerują. Ty zresztą też.
Patrzyła na niego, zbita z tropu. Wyraźnie szuka pretekstu do kłótni, nie dzwonił dwa
tygodnie. Bała się powiedzieć mu o najważniejszym.
W milczeniu doszli do Bramy Nikitskiej.
- Zawrócimy?
- Dojdźmy do pomnika Puszkina. Opowiedz, co tam u ciebie.
Wzruszył ramionami: o czym tu opowiadać, to nudne.
- Jak z twoim skierowaniem?
- Nijak.
Przysypany śniegiem Puszkin górował nad placem.

- Usiądźmy. Zmęczyłam się.
Z niezadowoloną miną strącił śnieg z ławki. Proszę bardzo, niech siada, on postoi,
będzie tak stać i patrzeć na Strastnoj Monastyr... Nie usłyszał - poczuł, jak trwożnie
wstrzymała oddech.
- Jura, jestem w ciąży.
- Jesteś pewna?
- Tak.
- Może okres się spóźnia?
- To już dwa tygodnie.
Akurat te dwa tygodnie, przez które się nie widzieli. Dwa tygodnie temu coś by
wymyślili, ale teraz? Trzeba przerwać... Jak to się stało? Był przecież taki ostrożny. Czy ona
naprawdę nie ma jakichś zagranicznych tabletek, pigułek na takie rzeczy?
- Próbowałaś już coś z tym zrobić?
- Chciałam najpierw poradzić się ciebie.
- Nie jestem lekarzem.
Ponuro, z taką miną, jakby Lena zaszła w ciążę wyłącznie po to, żeby zrobić mu na
złość, dodał:
- Nie chcę w taki sposób wchodzić do waszej rodziny.
Ożywiła się:
- Jakie to ma znaczenie?
- Trzeba poczekać.
Usiadł obok niej, wziął za rękę, odnalazł pasmo ciepłej skóry między rękawiczką a
rękawem. Żeby się tylko zgodziła, żeby się tylko nie upierała...
- Zrozum, studia, nakaz pracy, nic jeszcze nie jest pewne, nic nie wiadomo... Poza tym
Sasza... To też ma związek z nami wszystkimi... Wiele rzeczy skomplikowało się, nie trzeba
komplikować ich jeszcze bardziej. Nie pora na to. Ja wiem, to nieprzyjemny zabieg, ale
trwa tylko parę minut. Pocierpmy, poczekajmy jeszcze trochę, w przyszłości na pewno
będziemy przecież mieć dzieci. Poza tym jest jeszcze problem moich rodziców, to ludzie
starej daty: najpierw ślub, potem dziecko. Podejście oczywiście mieszczańskie, ale nie chcę
plotek, to takie upokarzające, musisz mnie zrozumieć.
- Rozumiem - powiedziała Lena smutno.
- Chodźmy, bo zmarzniesz.
Wstał, podał jej rękę; nie zdołał się powstrzymać i szybkim spojrzeniem obrzucił figurę
Leny, choć wiedział, że dwa tygodnie to przecież nic. Odniósł jednak wrażenie, że

Nigdy już nie zadzwoni, dość tego, sprawa z głowy!
Gdy wieczorem wrócił z wydziału, matka powiedziała:
- Ninka od Iwanowów dzwoniła.
- Czego chciała?
- Żebyś zatelefonował.
Znowu będzie wzdychać nad losem Saszki, użalać się, zawracać głowę. Do cholery z
nimi wszystkimi!
Nina zadzwoniła jeszcze raz.
- Wiesz już o Lenie?
Serce w nim zamarło.
- A co?
- Krwotok.
- Dziwne. Co prawda dawno jej nie widziałem, ale akurat dziś rozmawialiśmy przez
telefon. Była w pracy.
- Właśnie z pracy ją zabrali.
- W którym jest szpitalu?
Nina wymieniła numer i adres szpitala, gdzieś w Lasku Marinym.
Wahał się przez chwilę, wreszcie zapytał twardo:
- A skąd się jej to wzięło?
- Nie wiem.
- Od kogo wiesz, że Lena jest w szpitalu?
- Od Aszchen Stiepanowny. Stan ciężki.
- Dziękuję za telefon. Pojadę do szpitala.
Wrócił do pokoju, zamknął za sobą drzwi, usiadł przy stole. Wpadka! Dobrze zna
prawo, bądź co bądź jest prawnikiem. Sprawca nielegalnego przerwania ciąży. Fabrykant
aniołków. Czyny... powodujące zgon poszkodowanej... Idiota! Po diabła robił to u siebie w
domu? Mogła to załatwić u siebie, ma przecież osobny pokój, nikt by nie zauważył. Dureń!
Dureń! Dureń!
Jeżeli Lena przeżyje, to nie wyda go. Jeżeli umrze, to on wszystkiemu zaprzeczy. Nie
ma żadnych dowodów. Tak, wiedział, że Lena jest w ciąży, że nie chce urodzić tego dziecka,
że ma zamiar coś z tym zrobić, ale myślał, że zażywa jakieś zagraniczne pigułki, nie wie
nawet, co Lena wykombinowała. W przeddzień krwotoku wyglądała źle, odprowadził ją do
domu, nazajutrz zadzwonił do niej do pracy, przy łączących ich stosunkach to przecież
normalne, ale w żadnym wypadku nie może być dowodem współudziału.

Czy w ogóle kąpiel w gorczycy można podciągnąć pod abort? Dlaczego twórcy prawa
wybrali akurat to słowo? “Abort”! Czy termin ten daje prawo do rozszerzonej interpretacji?
“Sztuczne przerwanie ciąży” - o, to można interpretować na wszelkie sposoby. Prawodawcy
użyli jednak precyzyjnego sformułowania “abort”, mając na myśli medyczne znaczenie tego
słowa, czyli interwencję chirurgiczną.
Trzeba sprecyzować wersję, przemyśleć szczegóły. Gdzie, kiedy, dzień, godzina,
minuta, miejsce, przekonujące szczegóły. Jeżeli Lenka umrze, Budiagin mu nie daruje. A
może będzie chciał uniknąć skandalu? Taki wybitny działacz, a córka spędza płód jak
pierwsza lepsza wsiowa baba. A tak na dobrą sprawę, to winni są właśnie Budiaginowie, to
oni ponoszą pełną odpowiedzialność: sprzeciwiali się ślubowi młodych, właśnie ze względu
na nich Lena nie chciała tego dziecka, obiektywnie rzecz biorąc to oni popchnęli ją do tego
kroku. Może nawet nie tylko obiektywnie? Nie chcieli rozgłosu. Oto jak wygląda, jak
przedstawia się cała sprawa, jeżeli przyjrzeć się jej od podszewki. Do czego przygotowywali
Lenę? Czego ją nauczyli? Tłumaczyć z angielskiego? To za mało jak na całe życie. Zawsze
nienawidził tej rodziny, znów są panami sytuacji, jest w ich rękach, miota się po swoim
pokoju, a oni tam w Piątym Domu Rad, w swojej niedostępnej twierdzy stawiają na nogi
lekarzy, ratują Lenę. I wyratują, nie ma obawy. A potem porachują się z nim, z Jurą
Szarokiem.
Matka milczała ponuro, domyślała się wszystkiego, ale wolała nic nie mówić, bała się
oskarżeń. A co jej do tego? Chciała jak najlepiej, wszystkie tak robią, myślałby kto, jaka
hrabina! On też dobry, dorwał się, parzy jej giczoły, umiaru nie zna.
Jura pojechał do szpitala, ale nie wszedł do środka, pokręcił się w pobliżu - bał się
spotkania z Budiaginami, bał się nowych świadków - im mniej osób go zobaczy, tym lepiej.
Wrócił na Arbat, z automatu zadzwonił do szpitala, zapytał o stan zdrowia Budiaginy
Heleny Iwanowny. “Stan ciężki, temperatura trzydzieści dziewięć i osiem”. Dzwonił tak co
dzień, i dopiero po tygodniu usłyszał - “Stan średnio ciężki, temperatura trzydzieści osiem i
dwa”. Po trzech dniach: “Stan zadowalający, temperatura w normie”. Pod koniec drugiego
tygodnia Aszchen Stiepanowna przywiozła Lenę do domu.
Akurat tego wieczoru matka spytała:
- Jak tam twoja lalunia?
Uśmiechnął się:
- Żywa, zdrowa, już nie kaszle.
Nie dzwonił do Leny, nie wiedział, jak zareaguje na jego telefon: ani razu nie był w
szpitalu, nie napisał, nie ma żadnego usprawiedliwienia. Co tam! Dobrze zrobił, że nie

poszedł! Chciał wiedzieć tylko jedno: czy komuś powiedziała. Nie mógł jednak zdecydować
się na telefon. Ona też nie dzwoniła. Zadzwoniła natomiast Nina.
- Jura, wybieramy się dziś do Leny. Pójdziesz?
- Dziś jestem zajęty.
- To przyjdziesz później.
- Później też będę zajęty.
Dzwoniła z własnej inicjatywy czy na prośbę Leny? Trzeba to wyjaśnić.
Zatelefonował do Leny. Usłyszał jej czuły, głęboki, cichy głos:
- Nareszcie. Tak się o ciebie martwiłam.
- To ja martwiłem się o ciebie.
- Cały czas myślałam, jak ty to przyżywasz? Dlaczego nie przychodziłeś?
- Dzwoniłem codziennie, dowiadywałem się.
- Naprawdę? - w jej głosie wyczuł radość. - Dziś przychodzą do mnie wszyscy nasi,
może ty też...
- Nie chcę w takiej kupie.
- Rozumiem... To kiedy?
- Zadzwonię.

18

Nina wróciła ze szkoły o piątej. Na schodach pod drzwiami siedziała Waria ze swoją
przyjaciółką Zoją.
- Drzwi zatrzasnęłam, a kluczy zapomniałam.
Zapomniała kluczy... Ciągle kłamie. Wie, że nie wolno jej przyprowadzić Zoi do domu,
to siedzi z nią na schodach - schody nie twoje, tu nie masz prawa zabronić.
- Daję pół minuty na zastanowienie, dwie minuty na wykonanie - powiedziała Waria do
Zoi.
I ten język!
- Byłaś u Sofii Aleksandrowny?
- Byłam.
- Wszystko kupiłaś?
- Wszystko.
- Kartki?
- Wykupione.
- Ile pieniędzy ci zostało?
Waria podała jej resztę.
- Wzięłam pięćdziesiąt kopiejek na ślizgawkę.
- A lekcje?
- Odrobię.
Każdy powinien spełniać swoje obowiązki. Nina haruje jak wół, przełknie obiad i leci
na wieczorówkę, nie może przecież zrezygnować z tej połówki etatu. A Waria? Ślizgawka,
teatr, kino, przyjaciółki - niezbyt wiele czasu zajmuje prowadzenie domu.
- Na kolację odgrzejesz sobie kaszę, zostawię na patelni, masło masz w kredensie -
powiedziała Waria.
- Wróć najpóźniej o jedenastej - uprzedziła Nina zapinając płaszcz.
Drzwi zamknęły się, Waria zadzwoniła do Zoi.
- Przychodź, Ninka już spłynęła.
Sprzątnęła ze stołu, przygotowała kolację, zmyła naczynia - porządek! Nina nigdy
niczego nie położy na miejsce.
Zadzwonił telefon. Ze ścierką w ręku Waria podniosła słuchawkę.
- Natasza, to ty?
To był chłopak, którego znała tylko z rozmów telefonicznych, nigdy w życiu go nie

widziała, on też nigdy jej nie widział. Nazywał się Wołodia; Waria nie chciała podać mu
swojego imienia.
- Może Natasza.
- To niech będzie Natasza.
Od tej chwili zaczął ją tak nazywać, ale za każdym razem pytał:
- Natasza, jak masz właściwie na imię?
Podobał jej się głos tego chłopaka, była z nim szczera, nigdy go przecież nie zobacyz,
może więc opowiadać mu o wszystkim.
- Natasza powinna mieć jasne włosy.
- Właśnie takie mam.
- A oczy?
- Pomarańczowe na tle błękitnego nieba.
- Bywają takie? Jak spędziłaś wczorajszy wieczór?
- Cudownie! Byliśmy na tańcach w jednym takim technikum, grali coś, pod co dobrze
tańczy się rumbę.
- Zazdroszczę ci. A ja odrabiałem lekcje.
- Ucz się wytrwale, wciąż się ucz, nad książką ślęcz przez całe dni, bo nauka to potęgi
klucz, ku światłu cię wywiedzie z mgły...
- Kiedy się zobaczymy?
- Nigdy.
- A jeżeli się pokochamy?
- To niemożliwe, mamy zbyt jednakowe poglądy.
- Co masz zamiar dziś robić?
- Idę na ślizgawkę.
- Na którą?
- Przy fabryce.
- Przy której fabryce?
- Przy fabryce mydła i powidła.
- Weź mnie ze sobą, dobrze holendruję.
- A ja źle, będziesz się nudzić. Cześć, ktoś przyszedł.
Zoja zjawiła się w białej czapce i w długich szarawarach pod spódnicą, pryszczata -
kwiat śmietnika, jak nazywała ją Nina. Matka Zoi, bileterka w kinie “Karnawał” wpuszczała
przyjaciółki na salę za darmo.
- Czemu włożyłaś białą? - spytała Waria oglądając czapkę Zoi. - Przecież się

umówiłyśmy.
- W czerwonej pękła gumka. Ty włóż czerwoną, dobrze ci w niej.
- Do białego swetra czerwona czapka? Ty włożysz moją czerwoną, a ja białą.
- Dlaczego zawsze musi być tak, jak ty chcesz?
- Nie tak, jak ja chcę, tylko tak, jak się umówiłyśmy.
Nadęta Zoja wzruszyła ramionami.
- No, skoro tak bardzo chcesz...
- Bez łaski! W ogóle nie pójdę na tę ślizgawkę.
Waria zrzuciła pantofle i wlazła na łóżko.
j- To głupie - wymamrotała Zoja - dobrze, włożę czerwoną.
- Nie idę na ślizgawkę.
Przez jakiś czas siedziały w milczeniu, speszona Zoja żałowała, że pokłóciły się o
głupstwo.
- No, chodźmy - namawiała żałośnie.
- Nigdzie nie mogę iść, kiedy on jest tam.
- Przecież chciałaś iść.
- Chciałam, ale się rozmyśliłam.
Aresztowanie Saszy natychmiast wyróżniło Warię spośród koleżanek. Była teraz jedną
z tych, które czekają na swoich nagle znikających, a potem znów pojawiających się
chłopaków, a jeśli czekają niehonorowo, to ci rozprawiają się z nimi okrutnie. Wszyscy
wiedzieli, że tańczyła z Saszą w “Arbackiej Piwnicy”, widzieli ich tam, widzieli również
bójkę. Teraz Waria przyjaźni się z matką Saszy, wozi paczki do więzienia...
Waria jeździła wczesnym rankiem, zajmowała kolejkę, wystawała na mrozie, potem
przyjeżdżała Sofia Aleksandrowna i razem lprzesuwały się do okienka. Sofia
Aleksandrowna nie umiała się wykłócać, bała się rozgniewać człowieka w okienku,
krępowała się też wstrzymywać kolejkę - zmęczonych ludzi, stojących cierpliwie od piątej
rano na ulicy wzdłuż wysokiego, długiego i zimnego więziennego muru. Waria nie bała się i
nie krępowała nikogo. Szukały Saszy po wszystkich więzieniach. W okienkach dawano im
do wypełnienia ankietę: nazwisko, imię, imię odojcowskie więźnia, adres. Sofia
Aleksandrowna wypełniała ankietę, znów odstawały kolejkę, oddawały ankietę, czekały na
odpowiedź dwie lub trzy godziny... “Nie tutaj...” Wtedy Waria gniewnie pytała: “To gdzie?”
- “Nie wiadomo”. “- To kto ma wiedzieć!? Wyście go zabrali, i wy powinniście wiedzieć!”
Wysłuchiwała rad, jakich nie szczędziło jej wszechwiedzące arbackie podwórko. Pewna
dziewczyna z Bulwaru Nowińskiego - jej chłopak siedział na Tagance - pokazała jak

schować list w bieliźnie, poradziła posyłać jak najwięcej cukru i jabłek, oni tam z cukru i
jabłek pędzą wino. Sofia Aleksandrowna słuchała, kręciła głową.
- Nie, Warieńka, Sasza wina nie potrzebuje.
W ciągu jednej nocy Sofia Aleksandrowna z przystojnej starszej pani przeistoczyła się
w siwą staruszkę. Początkowo wydawało się jej, że gdy stanie przed tymi, którzy
aresztowali Saszę, ich serca drgną, przecież oni na pewno też mają matki. Później
zobaczyła wiele takich matek - ich widok nie poruszał niczyjego serca. Stały w długich
kolejkach i każda bała się, że ta iskierka współczucia, która być może tli się jeszcze za tymi
ciężkimi drzwiami, przypadnie nie jej, lecz komuś, kto przekroczy te drzwi wcześniej.
Zobaczyła uzbrojonych strażników, nieprzystępne kamienne mury, za nimi był Sasza,
jej dziecko, pozbawiony tego, do czego ma prawo każda żywa istota - prawa do oddychania
powietrzem wolności. Jaki los mu zgotują? Nie sypiała po nocach - na czym on śpi? Nie
mogła jeść - co je on, pochylony nad więzienną miską, on, jedyna najdroższa jej istota, jej
życie, jej krew? Poduszki pachniały tak, jak pachniały jego włoski w dzieciństwie, buty
pachniały suchą ziemią, po której jako mały chłopiec biegał na bosaka, stół pachniał
atramentem jego szkolnych zeszytów.
Chodziła po ulicy w nadziei, że spotka tych, którzy śledzili Saszę przed aresztowaniem.
Oni wiedzą, co mu grozi, wiedzą, co mu jest potrzebne. Jeśli spotka tego niewysokiego w
palcie, podejdzie i spyta o Saszę. Powie, że nie ma do nich żalu, taka to już ich praca. Ale
teraz, kiedy zrobili to, co do nich należało, mogą przecież okazać litość, teraz jest im już
przecież wszystko jedno. Chodziła po Arbacie, po jednej stronie ulicy, po drugiej,
wstępowała do sklepów, udawała, że stoi w kolejce. Nigdzie jednak nie natrafiła ani na
niewysokiego w palcie, ani na tego w czapce, ani na trzeciego, wysokiego i złego.
Odrętwiała, przytłoczona poczuciem własnej bezsilności wracała do domu, do pustego
pokoju i tam, samotna i cierpiąca, modliła się do Boga, od którego dawno odeszła, a teraz
błagała Go, aby wszechmocny i wszechogarniający duch miłosierdzia zmiękczył serca tych,
którzy rozstrzygną los Saszy.
Każdego ranka podrywał ją z łóżka stuk skrzynki pocztowej. Czekała na odpowiedź z
prokuratury lub na list od jakiegoś tajemniczego i wpływowego dobroczyńcy, czekała na
list od samego Saszy, przekazany przez człowieka, który siedział razem z nim, i został już
zesłany, listy ze zsyłki dochodzą. Opowiadano jej, że takie przypadki się zdarzają. Czytając
gazety wpatrywała się w fotografie Stalina: skromne ubranie, dobre zmarszczki wokół
oczu, mądra, spokojna twarz człowieka o czystym sumieniu. Niedawno obchodzono
pięćdziesiątą rocznicę jego urodzin, teraz ma pięćdziesiąt cztery, nie, pięćdziesiąt trzy lata,

tyle samo co Paweł Nikołajewicz, jej były mąż. Starszy syn Stalina jest pewnie w wieku
Saszy, Stalin ma jeszcze drugiego syna i córkę, rozumie więc, czym są dzieci, wie, co to
takiego tragedia rodzinna - całkiem niedawno utracił żonę. Żeby tylko sprawa Saszy doszła
do niego! Wszystkie nadzieje pokładała w Marku. Mark opowie Stalinowi o Saszy. Stalin
zażąda akt Saszy, może nawet wezwie go do siebie. A Sasza spodoba mu się, Sasza nie może
się nie spodobać...
Przyjechał Paweł Nikołajewicz. Był oczywiście zmartwiony, ale nie oceniał sytuacji w
kategoriach katastrofy. Saszy nie rozstrzelają, nie skażą na dożywocie - takiej kary nie ma
w kodeksie. Chłopak jest młody, wszystko jeszcze przed nim. Tak, działać trzeba,
naturalnie. Tu jednak mogą pomóc tylko najwyższe instancje. On sam nie ma do nich
dojścia. Dojścia ma Mark. Że też ona nie może, nie chce tego zrozumieć. Paweł
Nikołajewicz jechał do Moskwy z niezłomnym postanowieniem, że będzie cierpliwy, nawet
dobry. Jednak gdy tylko przekroczył próg tego obrzydłego domu, gdy zobaczył staruszkę,
będącą niegdyś jego żoną, gdy usłyszał pobrzmiewające w jej głosie tony żądania, gdy
dostrzegł uparty, maskujący strach króliczy wyraz twarzy, gdy zobaczył to wszystko, znów
wezbrało w nim rozdrażnienie, zniecierpliwienie i złość. To ona jest wszystkiemu winna, to
ona i jej braciszek wychowali Saszę!
I oto siedzą naprzeciwko siebie: ona - siwa, z drżącymi wargami i trzęsącą się głową, on
- gładko wygolony, zadbany, o szarych, pełnych gniewu wytrzeszcznonych oczach. Siedzą
przy stole, przy którym siedzieli przez wiele lat, nad tą samą ceratą, pod tym samym
płóciennym okrągłym abażurem. Sofia Aleksandrowna nerwowo wodzi dłonią po ceracie,
wygładza niewidoczne zagniecenia, gest ten denerwuje Pawła Nikołajewicza.
- Więc chcesz, żebym biegał po urzędach? To bezcelowe, tłumaczyłem ci już przecież!
Składać apelację będzie można dopiero po wydaniu wyroku. Wyrok jeszcze nie zapadł,
śledztwo trwa.
Czy przypadkiem ona nie chce wykorzystać okazji, żeby ściągnąć go z powrotem do
domu?
- O co ci chodzi? Żebym odszedł z zakładu? Nie puszczą mnie. Nie mam zamiaru
wracać do Moskwy, zapamiętaj to sobie. Co?
Wydało mu się, że coś powiedziała, specjalnie tak cicho, żeby nie dosłyszał. Nic jednak
nie mówiła, po prostu bezgłośnie poruszyła wargami.
- Nie, nic... Słucham.
- Tak, słuchasz... Słuchasz i myślisz: ojciec - łajdak nie chce zatroszczyć się o syna,
zawsze myślałaś o mnie tak podle! Tę podłość wpoiłaś i swojemu synowi.

Dawniej też cierpiała, słuchając jego obelg i pretensji, teraz cierpienie to wróciło, czuła
z przerażeniem, że znów nie może opanować lęku przed nim, lęku szczególnie
upokarzającego w tej chwili, gdy mowa jest o ratowaniu syna, ich syna.
W słowach męża wyczuła wrogość wobec Saszy, chce się odgrodzić od jego
nieszczęścia. Jak on śmie teraz wylewać swoje żale i urojone krzywdy? Jak ona może bać
się go, skoro idzie o życie Saszy? Nie wolno jej się bać, nie ma prawa się bać, jest matką!
- Gdybyś był przy tym, jak go wyprowadzali...
Powiedziała to z goryczą. Z nim jednak trzeba było rozmawiać głośno, prawie krzyczeć,
żeby usłyszał.
- Oczywiście, oczywiście, to znowu moja wina, ja jestem winien, ja... Ty jesteś
męczennica, ofiara, a ja jestem łajdak, rozpustnik, zabawiam się, piję...
Boże! Nawet takie nieszczęście w niczym go nie zmieniło, znowu robi się purpurowy,
wydyma wargi, przedrzeźnia ją. Czekała na jego przyjazd, liczyła na pomoc - ojciec,
mężczyzna! Jak w ogóle może myśleć o czymś innym, niż o Saszy? Nie ma prawa myśleć o
niczym innym! Zmusi go do tego. Sofia Aleksandrowna podeszła do biurka, wyciągnęła
podanie do prokuratury.
- Przeczytaj!
Na jego twarzy pojawił się wyraz niezadowolenia i irytacji. Ta głupia kobieta znowu
każe mu zajmować się tą beznadziejną sprawą. Komu potrzebne to jej podanie, kto to
będzie czytać?
Nie mógł się jednak wykręcić. Kłótnię w takiej chwili wszyscy ocenią jednoznacznie. A
Paweł Nikołajewicz chciał nadal uchodzić w oczach ludzi za porządnego człowieka i
dobrego ojca. Nie, nikt nie będzie mógł powiedzieć: “Nawet podania nie chciał przeczytać!”
Co ona tu ponawypisywała! “Pisze do was matka... Oddajcie mi mojego syna...”
Naiwne, sentymentalne, nieprzekonujące! “Zwracam się do sprawiedliwego i łaskawego
rządu...” Słowa, słowa! “Wiem, że mój syn jest niewinny...” Kto w to uwierzy? “Jeżeli nawet
zawinił, to nieumyślnie, przecież to jeszcze dziecko...” Ładne dziecko, dwadzieścia dwa
lata! Jaki błąd, po co potwierdzać jego domniemaną winę?
Sofia Aleksandrowna siedziała na tapczanie ze zwieszoną głową, słuchała tych
komentarzy nie zwracając uwagi na ich złośliwość, która miała wykazać jej głupotę: o,
nawet podania nie umie napisać! Dobrze, to niech on poprawi, byle tylko pomóc Saszy!
- Napisz tak, jak powinno być.
Popatrzył na nią niepewnie, zrozumiał, że popełnił błąd. Podanie i tak nic nie pomoże,
więc nie ma znaczenia, jak będzie napisane, kto je napisze. Teraz wypadnie mu pisać je

samemu, a co można napisać, nie mając pojęcia o charakterze oskarżenia?
- Wiesz co - powiedział Paweł Nikołajewicz - właściwie to można wysłać i w takiej
formie... Gdyby skreślić to o winie, i to “oddajcie mi mojego syna...” Reszta jest w zasadzie
dobra... Tak, to można wysłać.
- Dobrze - powiedziała Sofia Aleksandrowna i zabrała podanie. - Poprawię.
Na nic innego nie liczyła. A podania i tak nie wyśle bez Marka Aleksandrowicza.
- Kiedy wyjeżdżasz?
Znowu wybuchnął:
- Chyba wiesz, że jutro muszę być w pracy!
- Potrzebuję pieniędzy - powiedziała twardo. - Wszystko do paczek kupuję w sklepie
komercyjnym.
O mało krew go nie zalała. Jest zwykłym inżynierem, żyje z samej pensji, ale pieniędzy
nie żałuje. Tylko co za ton, ona żąda, tak, zawsze chodziło jej wyłącznie o jego pieniądze!
Wyciągnął sto pięćdziesiąt rubli.
- Więcej nie będę mógł dać.

19

I znowu noc. Znowu obudził Saszę metaliczny zgrzyt zasuwy. Zjawił się wczorajszy
strażnik, we dwójkę długo przemierzali niezliczone korytarzyki. Tak samo jak poprzednio
strażnik pobrzękiwał pękiem kluczy u pasa, tak samo stukał nimi o klamki drzwi lub o
stalową poręcz schodów uprzedzając, że prowadzi więźnia. Sasza znów liczył piętra i
utwierdził się w przekonaniu, że zeszli na parter. Z otwartych drzwi na końcu korytarza
dobiegały głosy, słychać było nawet śmiech, pachniało innym, nie więziennym życiem. Tym
razem Diakow nie świecił mu lampą w oczy, widocznie stosował ten sposób tylko na
pierwszym przesłuchaniu. Tego dnia nie miał na sobie munduru, lecz brązową marynarkę,
a pod nią granatowy sweter. Skinieniem głowy kazał Saszy usiąść, po czym wrócił do
pisania. Pisał, odczytywał tekst, znów pisał, w ogóle nie zwracał uwagi na Saszę. Oddzielał
ich tylko masywny kałamarz i równie masywny bibularz. Sasza pomyślał, że bardzo łatwo
byłoby złapać ten bibularz i roztrzaskać nim Diakowowi głowę. Na tym krześle siadają
różni więźniowie, wśród nich może przecież znaleźć się taki, któremu przyjdzie na to
ochota. Wszystko tutaj zostało przewidziane, każdy krok, każdy ruch, a o tym jakoś nie
pomyślano. A może są przekonani, że nikt się na to nie odważy? Może jest tu jakieś
sekretne urządzenie alarmowe, włączające się po dotknięciu kałamarza? Oczywiście stąd
się nie ucieknie, ale człowiek w przypływie rozpaczy może coś takiego zrobić. A jednak
Diakow niczego się nie boi. Być może prawdziwych więźniów przesłuchują gdzie indziej.
Diakow zebrał zapisane kartki i wyszedł z pokoju, nie zamykając za sobą drzwi. Miał na
sobie brązowe spodnie, wpuszczone w filcowe walonki. Na widok ciepłego ubrania
Diakowa Sasza poprzez swoje trzewiki od razu poczuł chłód cementowej posadzki.
Wszystko było inaczej niż na poprzednim przesłuchaniu. Wydawało się, że Diakow
zajęty jest jakąś o wiele ważniejszą i pilniejszą sprawą, a Saszę przyprowadzono tu tylko
dlatego, że Diakow kazał go wezwać, zanim jeszcze dowiedział się o zmianie planu pracy na
dzisiaj. Po cywilnemu i w walonkach wygląda całkiem zwyczajnie i nie urzędowo,
wychodzi, zostawia Saszę samego przy biurku, na którym leżą różne papiery, nie boi się, że
Sasza do nich zajrzy, nie obawia się też nagłego ciosu ciężkim kałamarzem.
W korytarzu trzasnęły drzwi, dały się słyszeć głosy. Diakow z kimś rozmawiał, potem
wrócił, niezgrabnie stąpając w swoich walonkach, zamknął drzwi, usiadł za biurkiem,
poszperał w szufladzie, wyciągnął cieniutką teczkę - był w niej protokół z poprzedniego
przesłuchania - szukał jeszcze czegoś, po chwili nie przestając grzebać w szufladzie i nie
patrząc na Saszę, spytał:

- No więc, Pankratow, co dziś powiecie?
Zadał to pytanie tak jakoś mimochodem, spokojnie, nawet życzliwie, jakby zupełnie nie
pamiętał ich ostatniej rozmowy.
- Widzicie... - zaczął Sasza.
- Aha, jest! - Diakow znalazł wreszcie potrzebny papierek i znowu wyszedł z pokoju.
Po jakimś czasie wrócił, złożył papiery, wsunął je do szuflady, usiadł, otworzył teczkę
Saszy.
- No więc, Pankratow? Przemyśleliście sobie to wszystko, tak jak wam radziłem?
- Przemyślałem. Ale nadal nie mam pojęcia, o co chodzi.
- Niedobrze... - Diakow pokręcił głową. W jego głosie była nagana, ubolewanie, jakby
chciał powiedzieć, że Sasza sam się pogrąża.
Zamyślił się, wskazał na teczkę z aktami sprawy.
- Chcecie to przeciągać?
- Nie wiem, o jakich kontrrewolucyjnych rozmowach mówiliście poprzednio.
Diakow zachmurzył się.
- Nie jesteście szczerzy, Pankratow. Chcecie skierować naszą uwagę na jakieś sprawy
instytutowe, a nie na to, co najważniejsze. Zresztą to, co mówiliście, też się nie klei. Wiele
rzeczy zatailiście. Nie jesteście w porządku. To dla was charakterystyczne.
- Co zataiłem? - zdziwił się Sasza.
W tym momencie do pokoju wszedł starszy mężczyzna o twarzy Eskimosa, ubrany w
ciemnogranatowy garnitur, dobrze dopasowany do ciężkiej, nawet zwalistej figury.
Diakow wstał. Mężczyzna wskazał mu krzesło, sam usiadł obok.
- Kontynuujcie.
I uważnie przyjrzał się Saszy. Sasza zrozumiał, że to przełożony Diakowa, ale w
spojrzeniu nieznajomego było coś więcej niż zwykłe zawodowe zainteresowanie kolejnym
przesłuchiwanym. Zaświtała nadzieja: ten człowiek może odmienić jego los.
- No więc, Pankratow - powiedział Diakow - na czym to stanęliśmy?
- Mówiliście, że coś zataiłem. Co zataiłem?
- Wystarczy przejrzeć protokoły z zebrań egzekutywy. Ubiegaliście się o protekcję
wysoko postawionych osób...
Popatrzył na Saszę wyczekująco.
Tak. Wszystko jasne. Chodzi o Marka, o Budiagina, może nawet o obydwóch razem.
Aluzja jest przejrzysta. Celowo nie powiedział “wysoko postawieni towarzysze”, tylko
“wysoko postawione osoby”. Nazwisk nie wymienił. No, niech wymieni! Od Saszy ich nie

usłyszy.
- Kogo macie na myśli?
- Pankratow!
Diakow wykrzywił twarz w uśmieszku pełnym wyrzutu i potępienia.
- Nieładnie, Pankratow! Nie bawcie się tu z nami w kotka i myszkę. Wiemy więcej, niż
się wam wydaje. Chcecie zmusić nas do mówienia, a my chcemy, żebyście to wy mówili, to
leży w waszym interesie. Wstawiali się za wami Riazanow i Budiagin, sami to przyznaliście
na zebraniu, a teraz udajecie głupiego.
I znów nie “towarzysze Riazanow i Budiagin”, tylko “Riazanow i Budiagin”.
- Nie ubiegałem się o niczyją protekcję - sprostował Sasza. - Opowiedziałem o
wszystkim mojemu wujowi Riazanowowi, ale nie prosiłem go o żadne wstawiennictwo. On
sam, bez mojej wiedzy, poprosił Budiagina, żeby zadzwonił do dyrektora instytutu,
Glińskiej.
- Przypuśćmy - zgodził się Diakow. - Dlaczego jednak nie powiedzieliście o tym
poprzednim razem? Dlaczego nie podaliście tych nazwisk? A wymieniliście wiele osób -
wyciągnął z teczki wąski papierek, którego Sasza przedtem nie widział - Baulin, Łozgaczew,
Azizjan, Kowalow, a Riazanowa i Budiagina nie wymieniliście. Dlaczego?
Sasza zastanawiał się gorączkowo. Teraz każde jego słowo może okazać się fatalne w
skutkach dla Marka i dla Iwana Grigoriewicza. Chodzi o nich, to jasne. O co mogą być
oskarżeni?
- Nie przywiązywałem do tego znaczenia. Są to czysto rodzinne związki. I zupełnie nie
rozumiem, dlaczego was to aż tak interesuje.
Powiedział to twardo, tak jak mówi się o sprawie, o której nie chce się i nie będzie
dyskutować. Diakow wskazuje mu drogę, ale on tą drogą nie pójdzie.
Diakow popatrzył na niego uważnie, z zainteresowaniem, a nawet, jak się Saszy
wydało, z pewnym niepokojem.
- Rozpatrzenie sprawy u Solca też zorganizował wasz wujek?
- Nikt niczego nie organizował. Sam tam poszedłem.
Diakow uśmiechnął się ironicznie.
- Ludzie czekają miesiącami, żeby dostać się do Solca, a wy przyszliście i gotowe: od
razu przyjął, od razu rozpatrzył sprawę... Kto w to uwierzy, Pankratow?
- Kiedy właśnie tak było - powiedział Sasza. - Wszedłem do gabinetu, zobaczył mnie,
zapytał o co chodzi...
- Taki szczęśliwy przypadek?

- Możliwe... Czy nie miałem prawa zwrócić się do CKKP? Czy mój wuj nie miał prawa
wstawić się za mną? Gdzie tu moja wina? Trzymacie mnie tu nie wiadomo za co i po co!
Twarz Diakowa znów wykrzywiła się w grymasie. Nie odezwał się, tylko z ukosa
popatrzył na swojego przełożonego, jak gdyby demonstrując tamtemu z kim on, Diakow,
ma do czynienia, a może czekał na jakiś komentarz. Człowiek o eskimoskiej twarzy nic
jednak nie powiedział, wstał ciężko i wyszedł z pokoju.
Diakow zasępił się i innym już tonem oświadczył:
- Wasza wina polega na tym, że nie jesteście szczerzy i uczciwi wobec partii. Zatailiście
jeszcze wiele innych rzeczy. Wymieniliście wszystkich swoich oskarżycieli, ale ani słowem
nie wspomnieliście o swoich obrońcach. A przecież waszą sprawą zajmowało się wiele
osób... Na przykład ten Kriworuczko...
Sasza wyczuł niebezpieczeństwo. Wszystko może zawalić się w całkiem
nieoczekiwanym miejscu. Co do Marka i Budiagina, to sytuacja jest jasna, nie powiedział i
nie powie nic, co mogłoby im zaszkodzić, ale Kriworuczko... “Ten kucharz będzie pichcić
ostre dania...” Kriworuczko powiedział to o Stalinie. Jeżeli Sasza o tym wspomni, to nie
tylko pogrąży się sam, ale i wsypie Kriworuczkę. Jeżeli przemilczy, to faktycznie okaże brak
szczerości i dobrej woli.
- Byłem u niego dwukrotnie. Za pierwszym razem podstemplował mi decyzję o
wydaleniu, za drugim załatwiał ponowne przyjęcie na uczelnię.
Diakow roześmiał się.
- To was wyrzucają, to przyjmują, to do więzienia wsadzają... I co, Kriworuczko nic
wam nie powiedział?
- Wydawał mi się przygnębiony, przecież wydalono go z partii.
- Was też wydalono. I co, nie znaleźliście żadnego wspólnego tematu do rozmowy?
Diakow przez cały czas nie spuszczał z niego wzroku. Może wie? Może domyśla się
czegoś? A może bada tylko grunt, może zauważył zmieszanie Saszy?
- Czyżby w ogóle nie skomentował tego, że was wyrzucili, a potem znów przyjęli? -
naciskał Diakow. - Tak zupełnie o nic nie pytał? A przecież to wy broniliście go na
egzekutywie!
- Opowiedziałem tylko, jak to się odbyło...
- A jednak... I co on na to? Po prostu przyłożył pieczątkę?
Nie, nie można się poddawać. Diakow chce go przycisnąć, osaczyć, odciągnąć uwagę od
najważniejszego, od Marka i Budiagina, skołować...
- Nie mogło dojść do żadnej szczególnej rozmowy. On jest zastępcą dyrektora, a ja

zwykłym studentem.
Diakow patrzył na niego przenikliwie.
- A my mamy informacje, że Kriworuczko prowadził antypartyjne rozmowy z innymi
studentami. I akurat wam, człowiekowi pokrzywdzonemu, w dodatku swemu obrońcy, nic
nie powiedział. Dziwne!
Kriworuczko zna Marka, przekazywał pozdrowienia. Nie, nie wolno nic mówić.
- Tak właśnie było.
Diakow nie spuszczał z Saszy uważnego spojrzenia. Nagle jego twarz rozciągnęła się w
złośliwym uśmiechu. Z tym uśmiechem sięgnął po czysty formularz protokołu
przesłuchania.
- No dobrze, my jesteśmy cierpliwi, poczekamy, aż zdecydujecie się mówić prawdę, i
przypomnicie sobie to, co powinniście sobie przypomnieć.

* * *

Tym razem protokół zaczynał się od słów: “W uzupełnieniu moich wcześniejszych
zeznań...” i zawierał przyznanie Saszy, że bywał w gabinecie Kriworuczki oraz występował
w jego obronie na posiedzeniu egzekutywy, zaś Janson i Siwierski występowali w obronie
Saszy. O Marku i Budiaginie nie było żadnej wzmianki.
Wszystko zostało zaprotokołowane zgodnie z tym, co mówił Sasza, ale mimo to, tak
samo jak poprzednim razem, protokół wzbudził w nim niejasne poczucie zagrożenia. Nie
potrafił jednak uświadomić sobie, gdzie ono tkwi. Zażądał więc tylko uzupełnienia, że u
Kriworuczki bywał w celu załatwienia swoich spraw.
- Jesteście studentem, to oczywiste, że zachodziliście tam załatwiać sprawy.
“Czort z nim!” Sasza podpisał protokół.
- Nie otrzymuję paczek od matki, i to mnie niepokoi. Oprócz tego proszę o książki i
gazety z biblioteki.
Diakow pokręcił głową.
- W śledztwie to niedozwolone. Gdybyście byli z nami szczerzy, to szybko uwinęlibyśmy
się ze śledztwem, i dostalibyście to, o co prosicie. I weźcie pod uwagę, Pankratow, że nasze
następne spotkanie będzie już ostatnim. - Diakow wskazał palcem sufit - mnie też
rozliczają. Chciałbym zakończyć tę sprawę z pozytywnym dla was skutkiem. Weźcie to pod
rozwagę.
Tak, albo Mark, albo Iwan Grigoriewicz, albo nawet obaj. Uczciwi, oddani partii

komuniści! Budiagina zna słabo, ale o Marku wie wszystko, ręczy za niego, nie dopuszcza
nawet myśli, że Mark... Aresztowanie Marka to takie samo nieporozumienie, jak i jego
aresztowanie, ba, coś więcej: on ma za sobą tę nieszczęsną historię w instytucie. Marka nic
nie obciąża: znakomity inżynier, wybitny działacz gospodarczy, wspaniały, bezinteresowny
człowiek, prawdziwy komunista, całe jego życie to praca, praca i tylko praca. I jego
zamknąć? Może jest gdzieś blisko, w tym samym korytarzu, tuż obok? Mark, krótkowidz,
chory na serce, tutaj, w takiej samej celi?
Nie może być mowy o jakiejś winie Marka, jest pewien jego uczciwości. Jeżeli uznają,
że kryje Riazanowa, to niech sobie uznają! Jest gotów dzielić z Markiem jego los. Tak się
złożyło, tak wyszło, nic się nie poradzi, trzeba pretrzymać, przyjdzie czas, że i on, i Mark
udowodnią swoją niewinność.
Wszystko jasne, nie ma się co zastanawiać. Jest szczery wobec partii, niczego nie
ukrywa, nie zataja, o Marku nie może powiedzieć nic złego. Koniec. Kropka.
Niepokoiło tylko jedno... Kriworuczko... Jedyna kwestia, w której czuł się niepewnie.
Nie powiedział prawdy, zataił. Może rzeczy nieważne, nieistotne, ale zataił. Chce mieć
czyste sumienie. Kriworuczko psuł to wrażenie czystości i jasności.
W dzień zjawił się nieznajomy strażnik z kartką papieru i ołówkiem.
- Napiszcie zamówienie do biblioteki.
Zezwolili! Sasza nie wiedział, ile książek i na jak długo może wypożyczyć, nie zdradził
się jednak ze swoją niewiedzą. Z doświadczonym więźniem personel liczy się bardziej, niż z
niedoświadczonym.
Tołstoj - “Wojna i pokój”, Gogol - “Martwe dusze”, Balzac - “Stracone złudzenia”,
Stendhal - “Pustelnia parmeńska”, najnowsze numery czasopism “Krasnaja now”, “Nowyj
mir”, “Oktiabr”, “Mołodaja Gwardija”, “Zwiezda”. Pisał bez zastanowienia, nie było czasu,
strażnik czeka, więzień powinien z góry wiedzieć, czego potrzebuje, pisał więc to, co
przychodziło mu do głowy, najważniejsze, to dostać te książki, jak najgrubsze, żeby
starczyło do następnego razu, który nie wiadomo kiedy nastąpi.
Jedną tylko pozycję wpisał z rozmysłem - “Kodeks postępowania karnego RFSRR”. Nie
dostanie go, to jasne. A jednak wpisał - “Kodeks postępowania karnego RFSRR”. Chciał w
ten sposób wyrazić protest przeciwko swojej sytuacji.
Dlaczego Diakow zezwolił na korzystanie z biblioteki? Chce go pozyskać? W interesie
Diakowa leży raczej uczynienie pobytu Saszy w więzieniu na tyle nieznośnym, by zmusić go
do zeznań. Boi się naruszyć przepis, zezwalający na korzystanie z biblioteki? Litość? Dla
oskarżonego o kontrrewolucję nie ma litości. A może to wcale nie zasługa Diakowa, może

po prostu przypadek, tak jak ten prysznic poza kolejnością. Szkoda. Wykryją pomyłkę i nie
przyniosą tych książek.
Jednakże następnego dnia zjawił się kolejny strażnik, w rękach trzymał paczkę,
owiniętą w białą szmatę z żółtymi śladami przypaleń. Sasza poznał ją od razu, przez tę
szmatę prasował w domu spodnie. A więc zgoda nie tylko na książki, ale i na paczki!
- Nazwisko?
- Pankratow.
- Podpiszcie.
Strażnik podał mu spis zawartości paczki i ogryzek ołówka. Spis sporządzony był ręką
mamy, poznał jej zamaszyste, niewyraźne pismo, i tylko słowo “czekolada” dopisał ktoś
inny wyraźnymi, jak gdyby kaligraficznymi literami. Połowa spisu była wykreślona
ołówkiem kopiowym.
Sasza przeglądał zawiniątka i paczuszki, starannie ułożone przez mamę, a potem
rozgrzebane cudzymi rękami... Bułka paryska, ser, gotowane mięso, kiełbasa - wszystko
porozcinane na kawałki podczas kontroli, masło zawinięte w pergamin, cukier, zmiana
bielizny, skarpety, chusteczki do nosa. A więc mama żyje, wystała to wszystko w kolejkach,
wie, gdzie on jest.
- Można odesłać bieliznę?
- Zapakujcie.
Zawinął brudną bieliznę w szmatę. Ten przyżółcony żelazkiem kawałek białego płótna
przyniósł mu zapach domu, jego domu.
- Napiszcie, czego potrzebujecie.
Na odwrocie kartki Sasza napisał: “Wszystko dostałem. Nie przysyłaj niczego oprócz
białego chleba, mięsa i bielizny. Wszystko w porządku, jestem zdrowy, całuję. Sasza”.
- Ołóweczek! - zażądał strażnik.

20

Ten skrawek papieru Sofia Aleksandrowna oglądała, obmacywała, czytała dziesiątki,
setki, tysiące razy - symbol cierpienia jej syna, jego gorzkiego losu, ale i świadectwo, że
Sasza żyje. Pokazywała karteczkę wszystkim: Michaiłowi Juriewiczowi, sąsiadce Gali,
Milicy Pietrownie, siostrom, Wari Iwanowej i Maksowi Kostinowi... Niczego nie trzeba,
wszystko w porządku, jestem zdrowy, całuję... To mógł napisać tylko on, jej dobry, dzielny
chłopiec.
Wszystko nabrało nowego sensu. Zmięta karteczka, bielizna przesiąknięta zapachem
więzienia, chleb i mięso, o które prosił Sasza - bez tych namacalnych drobiazgów nie mogła
sobie uzmysłowić, że jej syn żyje. Wieczory i noce przestały być tak samotne - znów jest
przy nim, wie, co robi w każdej minucie, czuje każdy jego ruch. Bolało ją serce - to znak, że
źle się czuł; nie mogła zasnąć - on leżał na pryczy z otwartymi oczami; ogarniały ją fale
obezwładniającego strachu - Saszę prowadzili na przesłuchanie, a on męczył się, miotał,
cierpiał. Przypomniała sobie, jak zbiła go kiedyś w dzieciństwie, upierał się, żeby nie szła
do teatru, płakał wtedy - nie z bólu, lecz z upokorzenia, a ona skrzywdziła go, takiego
malutkiego... TEraz bije go życie.
Mark rozmawiał o Saszy z wysoko postawionymi i wpływowymi ludźmi. Wierzyła
Markowi, Mark nie kłamał, nie uspokajał, zrobił wszystko, co mógł. A jednak jeszcze
bardziej niż jemu wierzyła kobietom w więziennych kolejkach. Tam wszystko było jasne,
proste i sprawiedliwe. Te słabe kobiety broniły swoich najbliższych, ogrzewały ich własnym
ciepłem, które traciły stojąc na mrozie, zaspokajały ich głód tym, co ujmowały ze swoich
skąpych przydziałów, przez grube kamienne mury słały im swoją miłość i nadzieję. Sofia
Aleksandrowna bez strachu myślała teraz o kolejkach pod więzieniem: tam nie czuła się
samotna. Nie złagodziło to jej cierpień, nie usunęło dojmującego uczucia odrębności.
Musiała jednak robić to, co inni. Świat, który dawniej wydawał się tak straszny, żądał
działania, a działanie zmniejsza strach. Kobiety pouczyły ją, jak odnaleźć Saszę, jak
zorganizować przekazanie paczki i co przesłać, gdzie się zwrócić, do kogo i co napisać.
Zwracać się i pisać należało właśnie tam, gdzie radziły. Uzyskała posłuchanie u
prokuratora do spraw nadzoru nad organami GPU. “Po zakończeniu śledztwa zostanie
obywatelka poinformowana o jego rezultatach” - odpowiedź, którą kobiety z kolejki z góry
przewidziały, lecz która była miimo wszystko ważna: teraz prokurator zwróci uwagę na
sprawę Saszy, to może wiele zmienić. Kolejka wiedziała, co robić, kiedy Saszę już osądzą,
kolejka znała drogę, ta droga - to też droga życia, ludzie idą i po niej, to uspokajało bardziej

innym: znał się na kowalstwie, na ślusarce, dobrze posługiwał się siekierą, umiał naprawić
pług i strzelbę, lubił łowienie ryb, zwłaszcza nocne, jesienne, z łuczywem płonącym na
dziobie łodzi. W milczeniu słuchał sporów swoich wykształconych towarzyszy, ich rozmów,
rozważań, dużo czytał, uczył się też angielskiego. Większość uczyła się niemieckiego i
francuskiego i tylko Stalin nie interesował się językami. Zesłańcy dawali Budiaginowi
książki, tłumaczyli, wyjaśniali. Stalin też mu tłumaczył i wyjaśniał. W jego bezpośredniości,
w wyniesionym jeszcze z seminarium duchownego zamiłowaniu do rozważań, w
niewzruszonym mniemaniu, że jego wiedza to absolutny szczyt mądrości tkwiła siła
przekonania imponująca wówczas Budiaginowi bardziej niż błyskotliwa elokwencja
innych. Z czasem przestało mu to imponować, szybko się rozwijał, spotykał na swojej
drodze ludzi bardziej wykształconych i inteligentniejszych niż Stalin. A jednak te osiem
miesięcy wspólnego zesłania zapadło mu nie tylko w pamięć, ale i w serce - pierwsze
zetknięcie się ze sprawą, która stała się sprawą całego życia.
Spotykał się ze Stalinem także i podczas wojny domowej. To właśnie wtedy Stalin
zaczął odgrywać znaczącą rolę. Jego wola, energia mogły dobrze służyć rewolucji; takie
cechy jak nielojalność, bezwzględność, dążenie do władzy absolutnej nie były wtedy zbyt
istotne, rewolucja wymaga skrajności. Jednakże na etapie stabilizacji wady te stawały się
niebezpieczne. Stalin zaczynał dysponować władzą niepodzielną i przez nikogo nie
kontrolowaną. Właśnie przed tym ostrzegał Lenin w swoim liście. Dla Stalina miernikiem
oddania idei było oddanie jego osobie. Tam, gdzie Riazanow dostrzegał koniec, Iwan
Grigoriewicz widział dopiero początek. Przypuszczał, że zmiany dokonają się na zjeździe.
Zmiany nie nastąpiły. Potwierdziwszy na zjeździe swoją wyjątkowość, Stalin zacznie teraz
umacniać swoją wyłączność.
Budiagin każde działanie rewolucji uważał za swoje działanie, każdy błąd traktował
jako swój błąd, każdą niesprawiedliwość - jako własną niesprawiedliwość. Było w nim
męstwo prawdziwego rewolucjonisty: czuł się osobiście odpowiedzialny za losy ludzi
wciągniętych w wir społecznej zawieruchy. Padali wokół niego - winni, niewinni - lecz on
wierzył, że wytycza drogę nowemu pokoleniu, że wielkość prawdziwej rewolucji zawiera się
nie w tym co ona burzy, a w wym kogo tworzy.
Stalin wyróżnił Riazanowa. Iwan Grigoriewicz nie miał jednak złudzeń. GDy kogoś
powołują w skład KC, nie mogą nie wiedzieć, że jego krewny przebywa w więzieniu.
Aresztowany siostrzeniec będzie piętą achillesową Riazanowa, zmusi go do wierności
człowiekowi, tolerującemu taką okoliczność. Skoro tak, to interwencja Budiagina w
sprawie Saszy może najwyżej jeszcze bardziej skomplikować jego stosunki ze Stalinem.

A jednak nie mógł nie interweniować. Ci młodzi w pokoju Leny, zastanawiający się, jak
pomóc Saszy - to widok, który zmusza do działania. W nich, młodych, tak czystych i
szlachetnych, widział kontynuatorów sprawy rewolucji. I oto on, stary bolszewik, który
przygotowywał i tworzył tę rewolucję, nie może udzielić im odpowiedzi, nie może oznajmić,
że Saszę aresztowano słusznie; wie, że to nieprawda. Nie może też powiedzieć, że
aresztowali go bez powodu, bo wtedy musiałby im wytłumaczyć, dlaczego taka rzecz jest
możliwa.
I chociaż rozumiał, że interwencja nie przyniesie żadnego skutku, zadzwonił do
Bieriezina. Znał go jako uczciwego, odważnego czekistę. Powiedział Bieriezinowi, że ręczy
za Saszę Pankratowa i prosi o wyjaśnienie jego sprawy.
Bieriezin lepiej od Budiagina i lepiej od Riazanowa wiedział, że Pankratow jest
całkowicie niewinny - Bieriezin znał jego sprawę. Był na przesłuchaniu Saszy i wyczuł w
nim porządnego chłopaka. Pod gęstą czarną brodą dostrzegł młodą, szczerą, mężną i
uczciwą twarz. I to zwięzłe, pełne godności “...nie wiadomo za co i po co!”, ten uśmiech
młodości, która niczego się nie lęka, która wszystko ma jeszcze przed sobą. Bieriezin
wiedział jednak o wielu rzeczach, o których ani Budiagin, ani Riazanow nie mieli nawet
pojęcia, domyślał się też tego, czego oni nie mogli się domyślać.
Łominadze, w przeszłości jeden z przywódców Kominternu, w rozmowie z Szackinem i
Syrcowem przedstawił swój punkt widzenia na kwestię rewolucji chińskiej, różniący się od
punktu widzenia Stalina. Rozmowa ta posłużyła Stalinowi jako pretekst do ogłoszenia
wszystkich trzech “prawolewackimi potworami”. Łominadze został zdjęty ze stanowiska i
skierowany na Ural w charakterze sekretarza komitetu miejskiego partii.
Wszczęto przeciwko niemu dochodzenie. Znalazło się w nim zeznanie Czera, byłego
pracownika Kominternu, jakoby Łominadze przygotowywał utworzenie nowej
Międzynarodówki. Czer, człowiek nieokreślonej narodowości, poddany wielu rządów,
wymienił nazwiska ludzi, związanych ponoć z Łominadzem, a wśród nich Glińskiego,
byłego działacza polskiej PPS-Lewicy, który oddał niebagatelne usługi Leninowi w okresie
jego emigracji.
Żona Glińskiego jest dyrektorem Instytutu Transportu. W instytucie wykryto podobno
podziemną organizację opozycyjną, na czele której stał zastępca Glińskiej, Kriworuczko,
były uczestnik “robotniczej” opozycji. Jagoda natychmiast poszedł tym tropem. Powiązania
żony Glińskiego z podziemną organizacją nadawały cień prawdopodobieństwa wątpliwemu
świadectwu Czera - każda poszlaka wzbogaca sprawę i czyni ją bardziej przekonującą,
każdy fakt jest ważny, każde nazwisko ma znaczenie, jeżeli tylko wiąże się ze sprawą i

pasuje do jej zasadniczej wersji.
Bieriezin rozumiał doskonale, że żadnego podziemia w instytucie nie było, że Sasza nie
ma nic wspólnego z Kriworuczko, że Kriworuczko nie jest powiązany z Glińskim, że
Glińskiego nic nie łączy z Łominadzem, a Łominadze nie miał zamiaru tworzyć żadnej
nowej Międzynarodówki. Jednakże sprawę Łominadzego nadzoruje osobiście sam Jagoda,
i sprawa ta, jak podejrzewał Bieriezin, sięga o wiele głębiej i dalej - dokąd, mógł się tylko
domyślać... Jej podłoże zna Jagoda; Bieriezin wiedział, co to oznacza... Straszny i
złowieszczy łańcuch. Uwolnienie Pankratowa może zostać ocenione jako wyrwanie jednego
ogniwa z tego łańcucha - mało znaczącego, ale ogniwa. Jagoda do tego nie dopuści.
Wyszyński też. Solc oczyścił Pankratowa z zarzutów, Wyszyński usankcjonował jego areszt.
Pankratowa trzeba potrzymać w cieniu, nie ściągać na niego uwagi, tylko to może uratować
chłopaka. Wszystko musi na razie zostać tak jak jest, niech Diakow kontynuuje swoją
pracę, jego zadanie to sprawa z instytutu, o niczym więcej nie wie. Jedyną rzeczą, jaką
Bieriezin zrobił dla Saszy, było zezwolenie na książki z biblioteki i paczki. Diakow
wysłuchał tego polecenia z szacunkiem - zawsze słuchał Bieriezina z szacunkiem - choć
domyślał się, że Bieriezin już wkrótce przestanie pracować tu, w centralnym aparacie
organów ścigania. Książki i paczki to oczywiście złagodzenie rygorów, ale robi się tak
czasem dla dobra śledztwa, to nie budzi zastrzeżeń.
- Wykonam - powiedział Diakow.
Pracę czekisty Bieriezin uważał za swój rewolucyjny obowiązek. Gdy w latach wojny
domowej stał na czele czeKa, realizował czerwony terror, ale zdarzało mu się czasem
wypuścić jakiegoś nieszczęsnego liberała albo zastraszonego burżuja, jeśli widział, że nie są
groźni dla rewolucji. Z małej, lecz chwytliwej ręki Diakowa nikt nie mógł się wyśliznąć,
trafić na niego od razu oznaczało - być winnym. Diakow nie wierzył w rzeczywistą winę
ludzi, wyznawał zasadę winy ogólnej. Tę ogólną zasadę trzeba tylko umiejętnie dopasować
do danego człowieka i stworzyć wersję konkretną. Po stworzeniu takiej wersji Diakow
podporządkowywał jej siebie, śledztwo i podejrzanego. Jeżeli podejrzany odrzucał wersję
swojej konkretnej winy, to był to dodatkowy dowód jego wrogości wobec państwa, które
Diakow we własnym mniemaniu tu reprezentował.
Wersja Diakowa (był szczerze przekonany o jej logiczności i niepodważalności)
sprowadzała się do następujących wniosków: instytutem rządzi Kriworuczko, były
opozycjonista, już bity, a co za tym idzie, obrażony na władzę radziecką, i zgodnie z logiką
Diakowa, zdeklarowany raz na zawsze. Taki człowiek nie może nie działać: wróg nie śpi,
wróg knuje, gdzie tylko może, szczególnie wśród politycznie niedojrzałych młodych ludzi. I

oto grupa takich ludzi wydaje antypartyjną gazetkę ścienną. Czy istnieje związek między
tymi faktami? Nie może nie istnieć! Przywódca tych młodych ludzi, Pankratow, broni
Kriworuczki. Czy to przypadek? To nie może być przypadek! Czy przypadkowo sprawa
Kriworuczki zbiegła się w czasie ze sprawą Pankratowa? Kto w to uwierzy! Za
Pankratowem stoi inspirator, były opozycjonista. Kriworuczko wciągnął Pankratowa, a to
już organizacja kontrrewolucyjna.
W to, że Pankratow pęknie i wersja zostanie udowodniona, Diakow nie wątpił. Dzielił
podejrzanych na ufnych w przebieg śledztwa, a co za tym idzie, wierzących władzy
radzieckiej, i nieufnych, czyli tych, którzy władzy radzieckiej nie wierzą. Oprócz tego dzielił
ich na drobiazgowych, czepiających się każdej litery protokołu, i nie drobiazgowych - ci się
nie czepiają. Pankratow wierzy organom, nie czepia się drobiazgów, jest wstrząśnięty
aresztowaniem, ma nadzieję na uwolnienie, szuka zaufania, jest niedoświadczony,
prostoduszny, będzie osłaniać przyjaciół, wszystko weźmie na siebie, nawet aż za dużo.
Łatwy przypadek.
Kriworuczko został aresztowany tej samej nocy co i Sasza. Zeznał, że słyszał o sprawie
Pankratowa, ale szczegółów nie pamięta - w instytucie są tysiące studentów. W istocie
Kriworuczko nie zapomniał, co mówił Pankratow na posiedzeniu egzekutywy, pamiętał, jak
Sasza przychodził do niego z dokumentami. Nie przyznawał się do znajomości z
Pankratowem nie dlatego, że mogło mu to zaszkodzić, nic nie mogło mu już zaszkodzić ani
pomóc - to akcja przeciwko wszystkim, którzy kiedykolwiek należeli do jakiejś opozycji. I
nie dlatego, że rozszyfrował wersję - nie wiedział nawet, że Pankratow jest w więzieniu.
Zaprzeczał, bo wiedział, że każde wymienione przez niego nazwisko może tylko zaszkodzić
człowiekowi, który je nosi.

22

Z biblioteki przesłano cztery książki, wśród nich nie było ani jednej z tych, które Sasza
zamawiał, chociaż bibliotekarz starał się zachować pewne podobieństwo tematyczne.
Zamiast “Straconych złudzeń” - “Cezar Biroteau”, zamiast “Wojny i pokoju” -
“Dzieciństwo”, “Lata chłopięce” i “Młodość”, rocznik czasopisma “Przyroda i ludzie” za
1905 rok, “Krasnaja now” numer 2 z 1925 roku. Wszystko zaczytane, podarte, z niebieskim
owalnym stemplem “Biblioteka Butyrskiego Więzienia Miejskiego”. Balzak - wydanie z
1899 roku, Tołstoj - z 1913. Wielu stron brakowało, opis braków na końcu książek był też
niepełny. Mimo to Sasza miał przed sobą tydzień świętowania. Najpierw przejrzał
czasopisma, potem przeczytał książki, następnie znów czasopisma. W “Krasnej nowi”
znalazł wiersz Jesienina “Mgła granatowa, śnieżne przestworza”. Wiersza tego przedtem
nie znał. “Cezara Biroteau” już kiedyś czytał, dawniej historia pechowego bohatera tej
książki wydawała mu się melodramatyczna, teraz wzruszała... “Nieszczęście uskrzydla
geniusza, oczyszcza chrześcijanina, jest skarbem dla spryciarza, otchłanią dla człowieka
słabego...” Nie jest geniuszem ani chrześcijaninem, nie jest spryciarzem ani też
człowiekiem słabym. A jednak w słowach tych odnalazł coś ważnego i dla siebie.
Przez tydzień rozkoszował się książkami, świeżą bielizną, smakołykami przysłanymi
przez mamę. Wrzucał kawałeczki mięsa do zupy i ogrzane w ten sposób dodawał do kaszy -
obiad nabierał cech jadalności. Rano i wieczorem robił sobie kanapki z bułki, masła,
kiełbasy i sera - zapach szkolnego śniadania tłumił smród więzienia. Syty, rozleniwiony,
kładł się na pryczy i czytał. W dzień nie wolno było leżeć, ale Sasza nie zwracał uwagi na
pokrzykiwania nadzorców, czepiali się tylko wtedy, gdy nadchodził ktoś z komendantury.
Tydzień sytego, leniwego życia, pełnego książek, kiełbasy i czekolady. Sprawiało to
wrażenie, że przyzwyczaił się, pogodził, zadomowił... “Uspokojeni i pogodzeni, wszyscy
chcąc nie chcąc tam się znajdziemy...” To nie przekonywało, ale usypiało.
Życie przedstawione w książkach i czasopismach nie miało nic wspólnego z jego
obecnym życiem, z minionym zresztą też. Cierpienia, uwiecznione na kartach
“Dzieciństwa” i “Młodości” Tołstoja różniły się od doświadczeń jego dzieciństwa i
młodości.
Powiedział wtedy ojcu:
- Nie pozwolę krzywdzić mamy!
Ojciec popatrzył na niego swoimi wytrzeszczonymi oczami, potem ukrył twarz w
dłoniach.

- Dobry synek... - i rozpłakał się.
Ojciec to ojciec. Jaki był, taki był, ale Sasza pamiętał z dzieciństwa dotyk jego ręki.
Chciał pocieszyć go, poprosić o wybaczenie. Ojciec oderwał dłonie od twarzy. Jego
spojrzenie było złe, odpychające.
- Kto ci dał prawo się wtrącać?
- To moja mama.
Przez kilka następnych dni ojciec w milczeniu wstawał rano, golił się, mył, ubierał,
kontrolował swój wygląd w lustrze, w milczeniu siadał do stołu, w milczeniu jadł, zbierał
papiery do teczki, coś mruczał i nie żegnając się wychodził do pracy. Po powrocie obrzucał
dom złym spojrzeniem, bez słowa jadł obiad, hałaśliwie odsuwał talerze, nie odpowiadał na
pokorne pytania matki. Dopiero późnym wieczorem, gdy rodzice zamykali się w swoim
pokoju, Sasza słyszał jego stłumiony głos, a mama milczała i milczała, i Sasza bał się, że od
tego milczenia pęknie jej serce.
Potem ojciec powiedział do niego:
- Muszę z tobą pomówić.
Wyszli z domu, powędrowali Arbatem. Płatki śniegu mrowiły się w świetle ulicznych
latarni. Ojciec był w wysokiej futrzanej czapce, kołnierz przy palcie był z tego samego futra,
szedł obok Saszy - wysoki, elegancki, gładko wygolony, stanowczy, nie znoszący sprzeciwu.
...Nie chciał mieszać syna do ich spraw, to ona od dziecka wpajała Saszy niechęć do
ojca, ona jest winna rozpadu ich małżeństwa, ona nigdy nie podzielała jego dążeń i ambicji,
wolała swoje siostry i brata. Zazdrość - tylko do tego jest zdolna.
Saszę ogarnął beznadziejny smutek. Co może wytłumaczyć ojcu tu, na ulicy, ojciec
słabo słyszy, trzeba by krzyczeć.
Powiedział więc tylko:
- Jeżeli ludzie nie mogą żyć ze sobą, to powinni się rozejść.
Po miesiącu ojciec wyjechał do jefremowskiej fabryki syntetycznego kauczuku. Tak w
wieku szesnastu lat Sasza musiał wziąć wszystko na swoje barki.
Diakow nie wzywał go, lecz Sasza przyjmował to obojętnie. Pierwszego przesłuchania
oczekiwał z nadzieją, drugiego ze strachem, teraz nie odczuwał już ani nadziei, ani strachu.
Spokoju nie dawała mu tylko myśl o Kriworuczce. Mogą go przecież aresztować, i
Kriworuczko przyzna się, że powiedział Saszy o tym kucharzu. Wtedy Diakow przyłapie
Saszę na kłamstwie, a to oznaczałoby brak zaufania w kwestiach dotyczących Marka.
Po co Kriworuczko to powiedział? W jak głupiej sytuacji go postawił! Gaduła! Jak
postąpiłby Sasza, gdyby sprawą Kriworuczki zajęła się egzekutywa? Tak, tam powiedziałby

o tym zdaniu... Niech towarzysz Kriworuczko wyjaśni, co miał na myśli! Dlaczego tutaj
miałby postępować inaczej? Właściwie dlaczego ma kryć Kriworuczkę?
Opowie wszystko, jak było, i zrzuci z siebie ten ciężar. Będzie mieć czyste sumienie, a
potem niech oni decydują... “Syberia okrutna, Syberia daleko, a przecież i tam żyją
ludzie...” Skąd to?
Przebywa w więzieniu, leży, czyta, opycha się kiełbasą, czekoladą, każdej nocy śpiewa
sobie pod gorącym prysznicem, myśli, wspomina... Wyrosła mu broda, gładzi ją, chciałoby
się zobaczyć, czy z brodą mu do twarzy, ale nie ma lustra.
Znów zjawił się strażnik z kartką i ołówkiem, zabrał książki. Sasza zamówił nowe
tytuły. Wymienił ich aż dziesięć, a nuż któryś z nich będzie dostępny. Powtórzył “Wojnę i
pokój”, “Stracone złudzenia”, dodał grube miesięczniki ze stycznia, lutego i marca,
Stendhala, Babla, “Zmierzch cesarstwa rzymskiego” Gibbona - zaczął to czytać tuż przed
aresztowaniem - Gogola, którego lubił, i Dostojewskiego, którego nie lubił, przez to też
trzeba będzie przebrnąć. I ponownie kodeks, niech wiedzą, że domaga się go stanowczo.
Diakow na pewno przegląda te zamówienia. Niech więc i Diakow wie, że Sasza chce znać
swoje prawa.
W ciągu tych dwóch dni bez książek wróciło poprzednie poczucie rzeczywistości.
Znowu te głuche ściany, przytłaczająca cisza, czujne oko wizjera, szorowanie kubła, podłe
jedzenie i zgaga - zapasy z paczki skończyły się.
Myślał o Kati, o jej gorących rękach i suchych, spierzchniętych wargach... Nie mógł
spać, wstawał, chodził po celi. Strażnicy zabraniali takich nocnych spacerów.
- Kładźcie się!
Kładł się więc, ale nie mógł zasnąć, gdy wreszcie zasypiał, dręczyły go ciężkie sny,
natrętne wspomnienia, jak to kiedyś, kiedy miał siedemnaście lat...
Kiedy miał siedemnaście lat, pojechał z mamą do Lipiecka. Do gospodyni, u której
mieszkali, przyjechała synowa z Samary, jej mąż był tam kolejarzem. Nazywała się
Jelizawieta Pietrowna - szczuplutka blondynka w szlafroku, niedbale narzuconym na gołe
ciało. Patrzyła na Saszę spod przymrużonych powiek, uśmiechała się dwuznacznie, taka
pretensjonalna drobnomieszczaneczka z Samary. A jednak ten dwuznaczny uśmiech, to
ciało widoczne pod rozchylonym szlafroczkiem, ten zapach tanich perfum niepokoiły
Saszę. W dzień leżała zazwyczaj w sadzie w rozpiętym szlafroczku i wystawiała ku słońcu
białe zgrabne nogi. Sasza nie patrzył w jej stronę, wyczuwał jedynie białą plamę poduszki
pod jabłonią, pstre kolory szlafroka, nagie zgrabne nogi o krągłych kolanach, czuł na sobie
jej wzrok, jej uśmiech.

- Sa-szszsza... - powiedziała kiedyś, rozciągając “sz”.
Podszedł, usiadł obok.
- Saszsza - ciągnęła odwracając ku niemu twarz, szlafroczek rozsunął się, Sasza
zobaczył białe szczupłe ramię i małą pierś. - Sasza... gdzie się pan podziewa przez cały
dzień? Pewnie ugania się pan za dziewczętami? Proszę mi opowiedzieć...
Nie mógł wykrztusić z siebie ani słowa, patrzył na jej szczupłe, ściśnięte nogi, na małą
białą pierś... Słońce przypiekało, gdzieś w pobliżu brzęczała osa, powietrze przesycone było
zapachem jabłek. Sasza nie mógł wstać, nie mógł się poruszyć, czuł ze wstydem, że ona
wszystko widzi, wszystko rozumie, uśmiecha się tym swoim dwuznacznym uśmiechem, a w
duchu drwi sobie z niego.
- Wciąż pan czyta i czyta, zaczyta się pan na śmierć.
Wyjęła z jego rąk tom Anatola France.a.
- Nie oddam.
Schowała książkę za plecami. Sięgnął po nią, ich ręce splotły się ze sobą, poczuł żar
bijący z jej ciała, szybkim złodziejskim spojrzeniem obrzuciła furtkę, odchyliła głowę do
tyłu, jej oddech stał się ciężki, twarz przybrała jakiś nieobecny, tajemniczy wyraz. Objęła
Saszę gorącymi ramionami, przyciągnęła do siebie, ich wargi zetknęły się, opadła na
plecy...
Potem zaglądała mu w oczy, śmiała się.
- Popatrz, co narobiłeś... Trzeba będzie prać. Nie było ci przyjemnie, co? To nic,
kochany, to tylko tak za pierwszym razem, ty przecież pierwszy raz, prawda?
Było mu wstyd, unikał jej, lecz nazajutrz przy obiedzie powiedziała:
- Sasza, niechże pan będzie mężczyzną i zabierze mnie na łódkę.
- Popłyń, Sasza - poparła ją mama; uważała, że Sasza nudzi się w Lipiecku.
Popłynęli na drugi brzeg Woroneża - tak nazywała się rzeczka w Lipiecku - i tam, na
łące, oddała mu się chłodno i rzeczowo.
W nocy przyszła do niego, spał na tapczanie w jadalni, a potem przychodziła co noc, w
dzień zaś płynęli na drugą stronę rzeki.
- Sczepiła się diablica z dzieciakiem, tfu, wywłoka jedna - syczała teściowa.
Mama nic nie zauważyła.
Przyjechał mąż Jelizawiety Pietrowny, podejrzliwie przyglądał się Saszy, usłyszał
pewnie coś niecoś od swojej matki. Jelizawieta Pietrowna grała rolę czułej żony, Saszę
przedstawiała jako beznadziejnie zakochanego smarkacza. Przeciągając żartobliwie słowa
mówiła przy mężu:

- Oto i mój kawaler...
Saszę napawała wstrętem jej pretensjonalność, drażniły go szepty, dochodzące z
pokoju, w którym spali małżonkowie. Wkrótce zresztą musiał wyjechać na praktykę do
fabryki, matka została w Lipiecku, on zaś wrócił do Moskwy. Po tych wakacjach przez
dłuższy czas unikał kobiet.
Kiedyś w fabryce zorganizowano subotnik, sprzątali teren, rozładowywali drzewo,
wywozili śnieg. Robotnica z trzeciego wydziału, Pola, wysoka i ładna dziewucha, pracowała
obok niego, żartowała, zaczepiała, a gdy skończyli pracę, powiedziała cicho:
- Chodźmy do mnie, ogrzejemy się.
I jeszcze ciszej dodała:
- Jestem dziś sama.
Nie poszedł, zbyt jednoznacznie to proponowała. Teraz żałował, że nie poszedł.
Krew burzyła się w ciele, nie dawała spokoju, wiedział, do czego może doprowadzić
samotność, i bał się tego. Rano i wieczorem gimnastykował się, nie kładł się w dzień,
chodził z kąta w kąt, ustalił dzienną normę - dziesięć tysięcy kroków, prysznic brał tylko
zimny, szedł spać jak mógł najpóźniej, wstawał jak najwcześniej.
Po dwóch dniach dostał książki, i znów pogrążył się w lekturze. Czytał jednak przy
stole, na siedząco, oparty o ścianę. Dostał dwa pierwsze tomy Gibbona, “Braci Karamazow”
i zamiast “Martwych dusz” - “Tarasa Bulbę”.
W celi zjawił się drugi lokator - chudy wycieńczony chłopak w wytartej jesionce,
podartych butach i cyklistówce. Wprowadzili go do celi, potem przynieśli pryczę, materac i
koc.
Nazywał się Sawielij Kuskow, był studentem trzeciego roku Moskiewskiego Instytutu
Pedagogicznego, siedział w Butyrkach już piąty miesiąc. Spędził z Saszą dwa dni, potem go
zabrali, została tylko pusta prycza.
Wywarł na Saszy wrażenie człowieka, jeśli nie chorego psychicznie, to w każdym razie
mocno rozstrojonego. Całymi godzinami leżał na pryczy nie odzywając się ani słowem,
potem zrywał się nagle, chodził po celi, roztrącał sprzęty, pośpiewywał cichutko “Chabry,
chabry na polach... tyle chabrów dokoła”. To monotonne mamrotanie wiersza Apuchtina
jeszcze bardziej potęgowało wrażenie nienormalności.
Nie wyszedł na spacer, nie chciał pójść z Saszą pod prysznic, nie gimnastykował się. W
Moskwie nie miał ani krewnych, ani bliskich, nie dostawał paczek, więzienne posiłki zjadał
dopiero wtedy, gdy całkiem już wystygły, byle jak opłukiwał miskę i obojętnym wzrokiem
przyglądał się, jak Sasza starannie myje swoją. Mama przysłała właśnie drugą paczkę,

Sasza wyłożył wszystko na stół, ale Sawielij niczego nie tknął. Gibbona potrzymał w ręku i
odłożył. O Gogolu i Dostojewskim powiedział, że już to czytał. Nie interesował się sprawą
Saszy, o swojej opowiadał zupełnie beznamiętnie. Pochodzi z rejonu siewieskiego, ich wieś
leży w strefie przygranicznej, wybierał się do domu na wakacje, matka napisała, że krucho
u nich z drobną monetą - ani co sprzedać, ani kupić, reszty nie wydadzą. Zaczął więc
zbierać srebrniaki, przy rewizji znaleźli u niego dwadzieścia osiem rubli i czterdzieści
kopiejek, i oskarżyli go o zamiar ucieczki za granicę - tym bardziej, że studiował języki
obce. Przyznał się do wszystkiego, śledztwo zostało już zakończone, czekał teraz na wyrok.
- Po co się przyznawałeś?
- A jak udowodnić? - obojętnie spytał Sawielij.
- To nie ty musisz udowadniać, a oni.
- No i udowodnili. Srebro gromadziłem.
Idiotyczne, bezsensowne. Chociaż... Gdyby powiedział komuś, że siedzi z powodu
gazetki ściennej albo wujka, też nikt by nie uwierzył.
Sawielij ożywiał się tylko wtedy, gdy snuł więzienne opowieści o ucieczkach.
Przepiłowują kraty, wchodzą na dach, z niego na drugi, skaczą na mur, z muru na ulicę.
Niedawno uciekli dwaj waluciarze, wyskoczyli z czwartego piętra na jezdnię.
Choć Sasza znał więzienie od niedawna, rozumiał, że ucieczka jest niemożliwa. Nie
spierał się jednak z Sawielijem. Dziwił go tylko prymityw współtowarzysza. Próbował
rozmawiać z nim po niemiecku, pamiętał ze szkoły kilka słów. Sawielij dobrze władał
niemieckim, mówił płynnie, bez przerw, rozpraszając tym samym podejrzenia Saszy, że być
może w ogóle nie jest studentem.
Z nie mniejszym ożywieniem Sawielij rozprawiał o więziennym szpitalu. Wszystko tam
jest, różne gabinety, elektroliza i dentysta. Czyrak, wrzód, lumbago - od razu leczenie,
prowadzają co dzień na zabiegi, albo nawet położą na salę - a tam mleko, białe bułki... O
mleku i bułkach mówił wręcz z zachwytem - tym dziwniejszym, że sam prawie nic nie jadł.
Powiedział też o paru rzeczach ważnych i dla Saszy. Jeżeli w celi zjawi się lekarz i spyta
- “Co dolega?” - to znaczy, że skazali cię na zesłanie; jeżeli chcesz na południe, do Azji
Środkowej albo Kazachstanu, to mów, że masz gruźlicę, reumatyzm, ischias albo zapalenie
korzonków; chcesz na Północ - skarż się na serce. Jeżeli lekarz nie przyjdzie, to znaczy, że
do łagru, wtedy nie masz wyboru.
Od Sawielija Sasza dowiedział się też, jaką nazwę nosi ich blok więzienny i pozostałe,
gdzie się co mieści. Wieża obok spacernika to wieża Pugaczowska. TEn spacernik jest
najmniejszy, jest i drugi, większy, najlepszy zaś to ten obok warsztatów, w których pracują

kryminalni, przez nich można przesłać gryps.
Trzeciego dnia Sawielija zabrali. Odchodził tak samo obojętnie, jak przyszedł.
Przyszedł do nieznajomego i od nieznajomego odchodził.
Gdy jednak Sasza zobaczył w drzwiach wąskie, zgarbione, pokorne plecy Sawielija, gdy
zobaczył, jak tamten wychodzi z celi - nie żegnając się i nie odwracając - poczuł
nieskończoną więzienną drogę. Na tej drodze spotka jeszcze innych ludzi. Sawielij był
pierwszym z nich.

23

- Towarzyszu Budiagin, łączę rozmowę.
Potem dobrze znany głos powiedział:
- Witaj, Iwanie!
Iwan Grigoriewicz nie przywykł zwracać się do Stalina po nazwisku, ale nie mógł jakoś
zdecydować się na użycie imienia. Odpowiedział więc:
- Dzień dobry.
- Przyjechałeś, nie zaglądasz, zważniałeś, drogi zapomniałeś...
- Jestem gotów. Kiedy?
- Jak gotów, to przychodź. Mieszkamy koło siebie.
Ostatni raz Budiagin był u Stalina dwa lata temu, na miesiąc przed śmiercią Nadi.
Później, przyjeżdżając do ZSRR, wszystkie sprawy załatwiał z ludowym komisarzem spraw
zagranicznych Litwinowem, który cieszył się zaufaniem Stalina.
Koncepcja Stalina polegała na tym, że przeciwnikami ZSRR są Anglia, Francja i
Japonia. Anglia widzi w ZSRR zagrożenie dla swojego imperium, Japonia - dla zdobyczy w
Chinach, Francja - dla wpływów w Europie. Poza tym Anglia i Japonia to główni rywale
USA na rynkach światowych. Zwyciężone Niemcy stanowią przeciwwagę dla zwycięskiej
Francji.
Przy takim założeniu wszystkie zawiłe problemy stają się całkiem proste: Anglia,
Francja i Japonia z jednej strony, ZSRR, USA i Niemcy - z drugiej. Stalin był bardzo
dumny ze swojej umiejętności upraszczania najbardziej skomplikowanych spraw.
Koncepcję Stalina, zrodzoną jeszcze w czasach Republiki Weimarskiej, Budiagin
uważał za przestarzałą, zaś skłonność Stalina do uproszczeń - za katastrofę. Dojście Hitlera
do władzy zmienia układ sił. Wysuwa kwestię niemiecką na pierwszy plan.
Litwinow prawdopodobnie podzielał punkt widzenia Budiagina, ale nie ujawniał tego.
Miał nadzieję, że czas wpłynie na zmianę stanowiska Stalina. “Laisser passer” - powiedział
Budiaginowi.
Stalin nie znał Europy, gardził partyjnymi inteligentami z emigracji, chełpliwymi
mądralami, ulepionymi z tej samej gliny, co i zachodni przywódcy robotniczy w
smokingach i frakach. On sam wiódł w Rosji życie konspiratora, zsyłano go, uciekał,
ukrywał się, a ci bezpiecznie żyli sobie za granicą, czytali, pisali, zdobywali rozgłos. W
Londynie, na Piątym Zjeździe dobrze im się przyjrzał.
Przedtem Stalin bywał za granicą tylko w Tammerfors i w Sztokholmie. Tamte zjazdy

nie umywały się jednak do londyńskiego, w którym wzięło udział ponad trzystu delegatów:
bolszewików, mienszewików, bundowców, polskich i łotewskich socjaldemokratów.
Pierwszy i jedyny raz Stalin widział stolicę światowego mocarstwa, kapitalistyczny Babilon,
twierdzę burżuazyjnej demokracji. Wśród pewnych siebie, wyrosłych w obcych i
niezrozumiałych tradycjach ludzi on, nie znający języków, czuł swoją przygnębiającą
nicość, poza tym zgubił szalik, kwiecień w Londynie był chłodny, poszli z Litwinowem
kupić nowy, nie mógł trafić na odpowiedni, szorstka wełna gryzła go w szyję. Kupili
najbardziej miękki, drogi, ale Stalin i tak kaprysił, kręcił głową i przeklinał Anglików. W
pobliżu doków Litwinow odszedł na chwilę, gdy wrócił, STalina zaczepiali dokerzy: być
może spytali go o coś, a on nie odpowiedział, nie znał języka. Litwinow, człowiek odważny i
władający angielskim jak rodowity londyńczyk, przepędził dokerów.
Litwinow opowiadał Budiaginowi o szaliku, ale o zdarzeniu z dokerami nigdy nie
wspominał. Stalin by mu tego nie wybaczył: w dzieciństwie słaby i wątły, był chorobliwie
wyczulony na wszystko, co poddawało w wątpliwość jego odwagę i siłę fizyczną - cecha,
która później przerodziła się w podejrzliwość.
Jeszcze na zesłaniu mawiał do Budiagina: chamstwu trzeba przeciwstawiać jeszcze
większe chamstwo, ludzie uznają to za siłę.
W któryś z długich zimowych wieczorów Stalin sam opowiedział Budiaginowi o tych
dokerach, że prawdopodobnie wzięli go za Hindusa, że chcieli się bić, ale dostali po
mordzie i uciekli. Stalin bardzo lubił wyrażenie “dawać po mordzie”.
- I to ta wychwalana angielska klasa robotnicza - powiedział. - Tacy sami kolonizatorzy,
jak i ich panowie.
Przez ponad rok Budiagin zabiegał o spotkanie ze Stalinem, czuł się w obowiązku
przedstawić mu swój punkt widzenia. Wiedział, jak trudno jest przekonać Stalina, człowiek
ten z łatwością wyrzekał się swoich sympatii, ale z antypatii nie rezygnował nigdy.
Budiagin wiedział jednak i to, że Stalin boi się wojny.
Teraz Iwan Grigoriewicz zrozumiał, że jego starania skazane są na niepowodzenie.
Czas nie zmienił zapatrywań Stalina, czas zmienił samego Stalina. Obecnie bardziej niż
kiedykolwiek przekonany był o swojej nieomylności. Budiagin doskonale wiedział, czym się
sprawa skończy, jeżeli wda się w polemikę ze Stalinem.
Na Kreml Budiagin poszedł nie Wozdwiżenką, jak chodził zazwyczaj, lecz ulicą
Hercena, przeciął plac koło Maneżu i wzdłuż ogrodzenia Ogrodu Aleksandrowskiego
doszedł do Bramy Troickiej; przedłużył drogę o kilka minut, chciał dokładnie przemyśleć
sobie czekającą go rozmowę, a może po prostu odwlec spotkanie, które, jak przeczuwał,

miało fatalnie zaważyć na jego dalszych losach.
Iwan Grigoriewicz zawsze był daleki od wewnątrzpartyjnych rozgrywek. Nie włączał się
też jednak do chóru pochlebców. To wystarczyło STalinowi.
Budiagin poszedł za rewolucją nie dlatego, że chciał walczyć o lepsze życie, ich rodzina
żyła we względnym dostatku; i ojciec, i bracia, i on sam, wszyscy byli wykwalifikowanymi
kowalami w zakładach Motowilichy. Zakłady te, państwowe, nie prywatne, uchodziły za
jedne z najpotężniejszych w kraju, mówiono, że ich pięćdziesięciotonowy młot jest
największy na świecie. Sama Motowilicha, położona na lewym brzegu Kamy, na trasie
magistrali kolejowej, była przemysłowym i handlowym przedmieściem Permu,
przedmieściem zaradnym, dostatnim i względnie trzeźwym.
Zdolnego młodego robotnika zauważył Mikołaj Gawriłowicz Sławianow, twórca
spawania łukowego, i zatrudnił przy pierwszych pracach spawalniczych. Zetknięcie z
najnowocześniejszą techniką, z jej wybitnymi twórcami pobudzało myśl. Budiagin zbliżył
się z socjaldemokratami, było ich wielu wśród zakładowej inteligencji oraz w mieście,
wśród zesłańców politycznych. Zapisał się na kursy ogólnokształcące przy politechnice w
Tomsku, dające świadectwo dojrzałości i prawo do studiowania na tejże politechnice.
Kadrowym rewolucjonistą uczyniła go pierwsza rewolucja rosyjska. W grudniu 1905 roku
wziął udział w powszechnym strajku politycznym, potem w zbrojnych starciach z
wojskiem. Aresztowano go i zesłano do Narymu.
Wszystko było jasne i proste, dopóki Budiagin walczył z caratem. Rewolucja też była
zrozumiała - ostateczny cel ich walki, zwycięstwo ich idei. Skrajności miały swoje
uzasadnienie, gniew ludu spadł na wielowiekowych ciemiężców, rewolucja broniła się.
Po wojnie domowej wszystko wróciło na swoje miejsce. NEP oznaczał nie tylko nową
politykę ekonomiczną. Oznaczał nową jakość życia.
Jednakże to, co Lenin określał jako “na serio i na długo” trwało całkiem niedługo.
Stalin zlikwidował NEP: twierdził przy tym, że wykonuje zalecenia Lenina. Lubił
szermować nazwiskiem Lenina, powoływać się na niego, choć jeszcze na Syberii mówił
Iwanowi Grigoriewiczowi, że Lenin zbyt słabo zna Rosję i dlatego wysuwa hasło
nacjonalizacji ziemi, za którym, jak twierdził wówczas Stalin, chłopstwo nie pójdzie. Zaś w
Carycynie przekonywał Budiagina, że Lenin nie zna się na sprawach wojskowych i
wojennych. Rozumiał jednak znaczenie Lenina i jego roli w partii, i nigdy otwarcie mu się
nie przeciwstawiał. Gdy okazywało się w końcu, że Lenin miał rację, a Lenin zawsze miał
rację, Stalin przyznawał mu słuszność i przedstawiał się jako wierny wykonawca woli
Lenina. Również i teraz na każdym kroku powołuje się na Lenina, stwarza wrażenie, że był

niemal inspiratorem i inicjatorem leninowskich decyzji. Jednakże zamiast demokracji
socjalistycznej, o którą walczył Lenin, Stalin stworzył zupełnie inny system.
Od czasu ostatniej wizyty Iwana Grigoriewicza w niewielkim mieszkaniu Stalina nic się
nie zmieniło.
Stalin był sam, siedział przy stole. Na stole stała butelka wina z Ateni, kieliszki, patera z
owocami, dwie butelki narzanu, leżała otwarta książka. Stalin i w domu nosił półwojskowy
strój ze spodniami wpuszczonymi w jasne safianowe buty, ozdobione malinowymi
deseniami.
Odwrócił głowę. Policzki i podbródek zakrywały białą stójkę kołnierza, frencz
marszczył się na brzuchu. Niskie czoło, znajome ślady po ospie, miękka, kształtna ręka.
Budiagin rozumiał, że to ostatnie spotkanie.
Stalin powoli wstał, nie wyciągnął ręki, wciąż uporczywie wpatrywał się w Budiagina.
Był niski, ale patrzył nie z dołu, nawet nie na wprost, tylko jak gdyby przez ciężkie,
opuszczone powieki.
Iwan Grigoriewicz czekał, aż Stalin wskaże mu krzesło i przerwie niezręczną sytuację.
Stalin ruchem głowy wskazał okno.
- Klną tam na mnie?
Nie pytał o kraj, z którego przyjechał Budiagin, nie pytał o kraj, w którym obaj się
znajdowali, pytał o cały świat, o całą ludzkość, o wszystko, co było tam, za oknem: w
bezlitosnym azjatyckim bogu obudził się na chwilę samotny zesłany Gruzin z syberyjskiej
chaty. Ale za oknem nie było głuchej tajgi, tylko ogromny, posłuszny jego woli kraj.
Pyta o to po swoim tryumfie na zjeździe, nadal nikomu nie wierzy. I chce jeszcze raz
utwierdzić się w swojej nieufności, w swoich podejrzeniach, chce jeszcze raz sprawdzić,
jaki jest Budiagin i tacy jak Budiagin.
- Zależy kto - odpowiedział Iwan Grigoriewicz. - Niektórzy klną.
Stalin wykonał niemal niedostrzegalny gest. Budiagin usiadł. Ściskając w dłoni fajkę
Stalin przeszedł się po pokoju, chód miał nadal lekki i sprężysty.
- Jaki jest ten Riazanow?
Nieoczekiwane pytanie. Stalin przyjmował Riazanowa, słuchał go na posiedzeniu Biura
Politycznego, wysunął do Komitetu Centralnego. Może naszły go wątpliwości w związku z
aresztowaniem krewnego Riazanowa?
- Rzeczowy, kompetentny człowiek - odpowiedział Budiagin.
- Mówią, że zaczął jakieś nieplanowane inwestycje?
Do narkomatu dotarły sygnały, że Riazanow samowolnie buduje w mieście kinoteatr,

kompleks obiektów sportowych, a nawet zakłada kurort “Uralska Macesta”.
- Piatakow wysłał tam komisję - powiedział Budiagin.
Stalin popatrzył mu prosto w oczy. Budiagin wiedział, co oznacza to spojrzenie,
oznacza ono brak zaufania. Stalin nie jest zadowolony z jego odpowiedzi. Dlaczego?
Przecież powiedział prawdę. Znał zresztą ten stalinowski sposób peszenia rozmówcy:
okazywać nieufność tam, gdzie nie ma ku temu powodów, i udawać, że się wierzy, gdy są
podstawy do podejrzeń.
Stalin powoli odwrócił wzrok, uśmiechnął się.
- Sergo zaproponował Riazanowa do KC. Sergo chce, żeby Komitet Centralny składał
się z samych działaczy gospodarczych.
Zamilkł, czekając na reakcję Budiagina. Taki już jest charakter tego człowieka:
Ordżonikidze zgłosił kandydaturę Riazanowa, a kandydatury Budiagina nie zgłosił.
Podnosząc głos Stalin powiedział:
- Przy całym naszym szacunku dla Sergo nie możemy przekształcać Komitetu
Centralnego naszej partii w Prezydium Najwyższej Rady Gospodarki Narodowej. Komitet
Centralny naszej partii to areopag, w którym zasiadają przedstawiciele gospodarki i armii,
politycy i działacze kultury. W Komitecie Centralnym powinny być reprezentowane
wszystkie siły naszej partii. Szczególnie młode siły.
Zatrzymał się na wprost Budiagina.
- Należy usunąć się na bok i ustąpić miejsca przedstawicielom ludu. Na czele państwa
lud pragnie widzieć swoich synów, a nie nowych namiestników, nową szlachtę. Historia
ludu rosyjskiego to historia walki ze szlachtą. Lud rosyjski kochał Iwana Groźnego, Piotra
Pierwszego, a więc właśnie tych carów, którzy zwalczali bojarów i szlachtę. Wszystkie
ruchy chłopskie od Bołotnikowa do Pugaczowa opowiadały się za dobrym carem i
przeciwko szlachcie.
To, co mówi Stalin, można uznać za charakterystyczną dla niego dygresję historyczną.
Historię znał dobrze, zwłaszcza historię kościoła i herezji kościelnych. Można jednak
zinterpretować to inaczej: stare kadry partyjne są takie jak Budiagin - nowa szlachta. To
właśnie ich nie chce lud rosyjski.
Stalin kontynuował:
- Dlaczego chłopstwo poparło rewolucję w guberniach centralnych, a nie poparło na
obrzeżach państwa, dajmy na to, na Syberii? W guberniach centralnych chłop znał
ziemianina, szlachcica, a na Syberii ich nie było. A gdy pojawił się szlachcic Kołczak, chłop
syberyjski poparł rewolucję.

Stalin patrzył na Budiagina. Jego oczy pociemniały, stały się brązowe. Potem podszedł
do okna i stojąc plecami do Iwana Grigoriewicza powiedział:
- Jednakże nie wszyscy młodzi to nowe siły. Jakoś tak w lecie jechałem Arbatem,
patrzę, na rogu stoją młode nieroby w zagranicznych płaszczach, śmieją się. Powstaje
pytanie, co jest dla nich ważniejsze: radziecka ojczyzna czy zagraniczny płaszcz?
Zaczął o młodzieży. To znaczy, że wie o staraniach w sprawie Saszy.
- Można nosić zagraniczny płaszcz i kochać radziecką ojczyznę - powiedział Budiagin.
- Tak myślisz? - Stalin odwrócił się ku niemu. - Ja tak nie myślę. Moje dzieci nie chodzą
w zagranicznych płaszczach. Moim dzieciom podobają się nasze, radzieckie. Moje dzieci
nie mają możliwości kupowania sobie zagranicznych płaszczy. Powstaje pytanie: skąd
tamci je biorą?
Może ma na myśli Lenę? Ktoś mógł zauważyć złośliwie: “Córeczka Budiagina paraduje
w zagranicznych sukniach!” Stalin zawsze zwracał uwagę na drobiazgi, zapamiętywał je i
wykorzystywał w sytuacjach, gdy chciał wykazać swoją znajomość sprawy, był dumny z
umiejętności uogólniania tych drobiazgów, wyciągania z nich wniosków.
- Ja też mam zagraniczny garnitur - powiedział Budiagin dając do zrozumienia, że
podczas niemal dziesięcioletniego pobytu na Zachodzie i on, i jego rodzina musieli przecież
kupować sobie ubrania.
Stalin zrozumiał aluzję, rozłożył ręce z żartobliwym uszanowaniem.
- No... Ty jesteś działaczem na skalę międzynarodową, gdzież nam do ciebie?
Powoli podszedł do Budiagina, wyciągnął nagle rękę, dotknął jego głowy.
- Zupełnie młody, czarnowłosy, przystojny...
Budiagin pomyślał, jak łatwo może spaść ta głowa, której Stalin właśnie dotyka. Jak
gdyby odgadując jego myśl Stalin cofnął rękę, uśmiechnął się pod wąsem.
- Ty, Iwanie, zawsze lubiłeś dyskutować, zawsze byłeś zawziętym, niepoprawnym
polemistą...
Znów podszedł do okna, znów odwrócił się plecami do Iwana Grigoriewicza, znów
zaczął mówić:
- Kochamy naszą młodzież, młodzież to nasza przyszłość. Ale młodzież trzeba
wychowywać. Z młodzieżą należy postępować tak jak sadownik postępuje z drzewem. Nie
wolno jej schlebiać, nie wolno jej pobłażać, nie wolno wybaczać jej błędów...
Tak, to o Saszy. Stalin demonstruje swoją znajomość faktów. Jej małą część. Gdy
zajdzie potrzeba, wykorzysta całą.
- Nie należy szukać u młodzieży taniej popularności - kontynuował Stalin. - Naród nie

lubi przywódców, zabiegających o tanią popularność. Lenin nie zabiegał, nie spacerował po
ulicach. Naród nie lubi przywódców, używających pięknych słówek. Trocki - tak wspaniale
przemawiał, i co z niego zostało?
To pod adresem Kirowa. Kirow chodzi piechotą po ulicach Leningradu, Kirow jest
najlepszym mówcą w partii. Co się za tym kryje? Nie, Kirowa i Ordżonikidzego Stalin na
razie nie zaatakuje, ich pora jeszcze nie nadeszła. Póki co Stalin zaczyna od niego, bada go
jako człowieka zaprzyjaźnionego z Kirowem i Ordżonikidzem jeszcze z czasów obrony
Astrachania i działań wojennych na Północnym Kaukazie. Właśnie po to go wezwał.
Sprawy międzynarodowe nie interesują Stalina. Gdyby tak było, wezwałby go już rok temu.
Jak zawsze zdumiewała szczerość, z jaką Stalin wypowiadał się o bliskich mu ludziach,
pewność, że jego słowa nie zostaną powtórzone. Gdyby Budiagin napomknął Kirowowi
albo Ordżonikidzemu o tym, co tu usłyszał, wyszedłby na intryganta. Przecież Stalin nic
złego nie powiedział, wspomniał jedynie o dążeniu Sergo do obsadzenia KC działaczami
gospodarczymi i wyraził zupełnie naturalną troskę o bezpieczeństwo Kirowa, który tak
otwarcie i swobodnie spaceruje po ulicach Leningradu.
- A tak na marginesie - spytał Stalin nie odwracając się - co to za człowiek ten Kodacki?
Zdaje się, że był z tobą w Astrachaniu?
- Tak, był, kierował obwodową centralą rybną. Na pewno ty też go znasz, jest
przewodniczącym leningradzkiej rady miejskiej.
Stalin udał, że nie zauważył ukrytej złośliwości, i powiedział spokojnie:
- Kodacki to zinowiewowiec.
- Kodacki? Przecież wysstępował przeciwko Zinowiewowi - szczerze zdziwił się
Budiagin.
- Tak, pozornie występował... - zgodził się Stalin. - Ale kiedy robotnicy leningradzcy
zażądali wykluczenia Zinowiewa i Trockiego z partii, towarzysz Kodacki nie był tym
specjalnie zachwycony. Wahał się. W takiej kwestii! I wtedy sam towarzysz Kirow
zaproponował, żeby zwolnić go ze stanowiska sekretarza leningradzko-narewskiego
komitetu rejonowego partii. Zwolnili. Potrzymali w Sownarchozie. A teraz wysunęli go na
stanowisko przewodniczącego Lensowietu. Zamiast przewodniczącego Lensowietu
Grigorija Zinowiewa mamy przewodniczącego-zinowiewowca. Jak powinna to oceniać
leningradzka klasa robotnicza?
- Kodacki, o ile mi wiadomo, nie należał do opozycji - powiedział Budiagin. - A że
okazał wahanie w kwestii organizacyjnej... Przecież nikt z nas nie jest wolny od tego
rodzaju wahań, ani teraz, ani tym bardziej osiem lat temu.

- Nikt nie żąda krwi towarzysza Kodackiego - obojętnie powiedział Stalin i odwrócił się
do Budiagina. - Jednakże w takiej organizacji partyjnej jak leningradzka należy być
bardziej ostrożnym w doborze kadr. Zresztą partia zaufała towarzyszowi Kirowowi w
kwestii doboru współpracowników według własnego uznania. Nie będziemy się wtrącać.
Ostatnie zdanie dawało do zrozumienia, że rozmowa o Kodackim ma charakter
prywatny, nie oficjalny. Już dla formalnego zakończenia wizyty Stalin zadał pytanie,
którego Budiagin oczekiwał:
- Co z Hitlerem?
- Hitler - to wojna - odpowiedział Budiagin.
Stalin milczał chwilę, potem spytał:
- A ma czym wojować?
- Niemcy to kraj o dużym potencjale przemysłowym. Uzbroją się z łatwością.
- Pozwolą mu na to?
- Nie będzie nikogo pytać o zgodę.
- Utrzyma się przy władzy?
- Wygląda na to, że tak.
Stalin znów pomilczał, przesunął palcami pod białym kołnierzykiem.
- Niemcy będą walczyć?
- Gdy ich zmusi, to będą.
Powoli, z naciskiem Stalin powiedział:
- Anglia i Francja narzuciły Niemcom Wersal, reparacje, ograbiły, zabrały kolonie,
Sudety, Gdańsk, polski korytarz, odcięły Prusy Wschodnie. Z kim mają zamiar walczyć
Niemcy?
- Anglia i Francja będą próbowały dogadać się z Niemcami naszym kosztem.
Stalin popatrzył na Budiagina. Wszystko jasne: nie kryje się ze swoimi poglądami,
wręcz przeciwnie, uważa za stosowne wygłaszać je tutaj, w jego obecności, w jego domu.
Mimo to zachowując pozorny spokój powiedział:
- Anglia i Francja nigdy nie dopuszczą do powstania silnych Niemiec w samym sercu
Europy. Przeciwnie, to my jesteśmy zainteresowani silnymi Niemcami jako przeciwwagą
dla Anglii i Francji.
- Niemcy - to nasze największe zagrożenie - odparł stanowczo Budiagin.
Stalin sposępniał.
- Jeżeli przecenimy niebezpieczeństwo ze strony Niemiec, to zlekceważymy główne
niebezpieczeństwo. Niewątpliwie imperialiści angielscy mają w tym swój interes. Jednakże

Moskwy powinien wystąpić członek Biura Politycznego, reprezentujący całą partię, a nie
tylko leningradzką organizację obwodową. Nie odmówił. Wystąpił. Nie ufać!
Trzeba Kirowa przenieść do Moskwy. Tu będzie się go miało na oku, tu się wszystko
wyjaśni. Dość już tej drugiej stolicy.
Też mieli kogo nasłać - Wanię Budiagina! Mądrzejszego widać nie znaleźli. On
zdemaskował go już przy pierwszym pytaniu. “Piatakow wysłał tam komisję...” Wykręcił się
od odpowiedzi. A przecież Riazanow zamknął komisję w areszcie domowym, odesłał z
powrotem do Moskwy. Dlaczego ukrywają to przed Nim? Chcą zataić niesnaski,
zademonstrować zwartość i monolityczność aparatu. Sekretarzem gorkomu u Riazanowa
jest Łominadze, chcą ukryć i jego rolę. Ukryć przed Nim, przed Nim, który zna każdy ich
krok, każdy zamiar!
Areszt i odesłanie komisji to zdarzenie wyjątkowe. Riazanow musi za to odpowiedzieć.
Zdarzenie to świadczy jednak o poważnych tarciach w otoczeniu Ordżonikidzego. To
policzek dla Ordżonikidzego, choć komisję powoływał Piatakow.
Chcieli zataić przed nim to wszystko po to, żeby wyciszyć konflikt we własnym gronie.
Są w błędzie. On sam to wyjaśni.
Stalin odszedł od okna, podniósł słuchawkę telefonu i polecił Poskriebyszewowi pilnie
wezwać do Moskwy Riazanowa.

25

Riazanow oczekiwał tego wezwania: otrzymawszy je, wyjechał tego samego dnia.
Zdawał sobie sprawę, czym może się to skończyć: zdejmą go ze stanowiska, wydalą z
partii. Był jednak gotów odpowiedzieć na wszystko i za wszystko.
Oprócz osiedla mieszkaniowego Mark Aleksandrowicz rzeczywiście zaczął budować
kinoteatr, klub, obóz pionierski, przedszkole i kompleks leczniczy obok gorącego źródła
siarkowodorowego, zwanego “Uralską Macestą”. Bez normalnych warunków bytowych nie
da się zapewnić kombinatowi stabilnej i wykwalifikowanej siły roboczej. Mark
Aleksandrowicz jak nikt inny wiedział, że krajowi potrzebna jest stal i że on tę stal
produkuje. Wiedział też jednak, że nie chodzi o samą stal. Kraj potrzebuje przemysłu.
Przyszłość - to nie azjatycka Rosja z kilkoma fabrykami, fabrykę można zbudować nawet w
Kongo, lecz Rosja europejska, industrialna, socjalistyczna. Do realizacji tego celu
niezbędne są kadry robotnicze o wysokiej kulturze technicznej, umiejące korzystać ze
zdobyczy współczesnej cywilizacji, a nie chłopi, pośpiesznie i byle jak przyuczeni do pracy
przy maszynie. Poziom życia - to jeden z elementów kultury produkcji. W purdze, w
buranie można zbudować fabrykę, ale nowoczesnego przemysłu w taki sposób stworzyć się
nie da.
Jedno kino, jeden klub, przedszkole, jeden korpus uzdrowiska - to całkiem niewiele.
Wszyscy jednak rozumieli, że to dopiero początek. Ludzie pracowali po godzinach i w dni
wolne z takim samym entuzjazmem, z jakim przedtem stawiali piece. A Moskwie
doniesiono, jakoby Riazanow rozpoczął pozaplanowe inwestycje kosztem kombinatu, że
zmusza ludzi do pracy bez wynagrodzenia.
Piatakow przysłał komisję. Na jej czele stał wybitny ongiś, lecz ograniczony spec od
gospodarki, który widział tylko jedno: stal przede wszystkim. Wielkie mi co - baraki!
Podczas wojny domowej ludzie na śniegu sypiali! Głównym ekspertem komisji został
znany ekonomista ze szkoły Bucharina. Pod koniec lat dwudziestych twierdził, że Ural nie
ma perspektyw, że przemysł należy kierować na Syberię, gdzie są bogate złoża węgla, ropy,
a przede wszystkim zasoby wody, umożliwiające - jego zdaniem - elektryfikację. Od
początku było jasne, że komisja nie poprze socjalno-bytowego programu Riazanowa i
podda w wątpliwość perspektywy rozwoju kombinatu. Wpuścić taką komisję na teren huty,
pozwolić jej na wyciągnięcie wniosków oznaczało - zdemoralizować kolektyw.
Na polecenie Marka Aleksandrowicza szacowną komisję umieszczono w Domu
Podmiejskim - taką nazwę nosiła rezydencja dla członków rządu, dysponująca specjalnym

zaopatrzeniem i specjalną kuchnią, położona w malowniczej miejscowości o dwadzieścia
kilometrów od miasta. Komisja byłaby całkiem zadowolona, gdyby nie jedna okoliczność:
nie przysłano samochodu, a bez samochodu nie sposób było dotrzeć do kombinatu.
Członków komisji karmiono obficie trzy razy dziennie, ale nie łączono telefonicznie ani z
Riazanowem, ani z Moskwą. Pierwszego dnia najedzeni inspektorzy pokpiwali sobie z
Riazanowa, który nie był w stanie zapewnić im samochodu; drugiego dnia zdenerwowali
się, trzeciego zrozumieli, że Riazanow wodzi ich za nos. Czwartego dnia zażądali
odstawienia na dworzec: zawieziono ich tam bezzwłocznie, podstemplowano delegacje,
wręczono bilety pierwszej klasy i odesłano do Moskwy.
Operację tę Mark Aleksandrowicz przeprowadził bez wiedzy Łominadzego. Stalin go
nie lubi, udział Łominadzego mógłby tylko zaszkodzić sprawie.
Po siedemnastym zjeździe stosunki Riazanowa i Łominadzego uległy pewnym
komplikacjom: Łominadzego usunięto z KC, Riazanowa powołano, pod względem
politycznym stał teraz wyżej niż tamten. Mark Aleksandrowicz jest inżynierem,
Łominadze, przy wwszystkich swoich zaletach, nie zna się na technice. Poza tym on,
dyrektor kombinatu, nie od dziś należy do partii, kierownicy większości odcinków,
wydziałów, zmian - to też komuniści. Nie walczą na frontach wojny domowej, nie
potrzebują już komisarzy politycznych.
Błyskotliwe oracje, paralele historyczne - wspaniale! Tylko nie teraz, nie tutaj, innym
razem! Mark Aleksandrowicz spędził trzy lata w Ameryce, zwiedził całą Europę, wie, jakie
jest opóźnienie, trzeba pracować, nadrabiać, doganiać, cała reszta to czcza gadanina.
Komunizm trzeba budować a nie rozprawiać o nim.
Wszystko miałoby sens, gdyby Łominadze miał jeszcze swoje dawniejsze wpływy. Teraz
jednak w centrali, w obwodzie, a zwłaszcza tu, na miejscu, słowo Riazanowa znaczy więcej.
Fakt, Łominadze to ulubieniec Ordżonikidzego, ma nawet do neigo bezpośrednią linię
telefoniczną, ale to, co niezbędne dla kombinatu, Mark Aleksandrowicz załatwia u
Ordżonikidzego sam. Z każdym drobiazgiem i tak do Sergo nie polecisz, o wszystkim
decyduje aparat, a aparat zna tylko Riazanowa. Kombinat - to Riazanow, jego życie, jego
śmierć.
Swoją decyzję Mark Aleksandrowicz przemyślał bardzo dokładnie, rozumiał całe
ryzyko. Ryzyko jest, ale w wypadku wygranej zysk będzie ogromny, na długo umocni jego
pozycję. Liczył na poparcie Ordżonikidzego - Piatakow wysłał komisję bez jego wiedzy.
Poza tym Sergo musi docenić fakt, że nie wmieszał w całą tę historię Łominadzego. Mark
Aleksandrowicz spodziewał się również poparcia ze strony Woroszyłowa. Miesiąc temu,

wracając z Dalekiego Wschodu, Woroszyłow odwiedził kombinat, podobało mu się,
poklepał Marka Aleksandrowicza po ramieniu:
- Mam boolszewicki węch, czuję zapach stali!
Riazanow miał nadzieję, że Stalin go zrozumie: Stalin na jego miejscu postąpiłby tak
samo. Ta właśnie pewność kierowała poczynaniami Marka Aleksandrowicza. Był
człowiekiem Stalina, jego hutą, jego Uralem. Stalin nie może tego nie cenić.
Sprawę badali w Moskwie: Stalin, Woroszyłow, Ordżonikidze i Jeżow - cichy, uprzejmy
człowiek o fiołkowych oczach, nowy szef wydziału organizacyjnego KC.
Mark Aleksandrowicz złożył wyjaśnienia. Nikogo nie więził. Członkowie komisji mogli
chodzić, gdzie im się żywnie podobało. Po prostu wstrzymał ich wizytę w kombinacie do
czasu rozmowy z towarzyszem Ordżonikidze, chciał prosić towarzysza Ordżonikidze o
odwołanie komisji, gdyż jej pobyt na terenie huty uważał za szkodliwy. Zadzwonił do
Moskwy, powiedziano mu, że Sergo jest na Południu i wróci za kilka dni. Komisja mogła
zaczekać te kilka dni, nie paliło się przecież. Co do pozaplanowych inwestycji, to mieszczą
się one w granicach wyasygnowanych funduszów, zaś robotnicy pracują dobrowolnie. Do
sprawdzenia tych faktów wystarczyłby jeden inspektor, a nie aż tak szacowna komisja.
Słuchano go w milczeniu, nie przerywano. Stalin przechadzał się po pokoju z fajką w
dłoni, Ordżonikidze boczył się, Jeżow siedział skromnie z boku i trzymał przed sobą duży,
otwarty notatnik. Woroszyłow uśmiechał się krzepiąco, a gdy Mark Aleksandrowicz nazwał
komisję “szacowną” - roześmiał się.
Pierwszy też zabrał głos:
- Niedawno byłem w kombinacie. Rozbudowuje się, daje stal, kolektyw jest zwarty,
kierownictwo cieszy się dużym autorytetem. Po co wysłano tam profesora, który
sprzeciwiał się budowie huty? Riazanow postąpił słusznie, w jego działaniu nie widzę
niczego karygodnego. Czekał na towarzysza Sergo, i komisja też powinna zaczekać. Nie
chciała - no cóż, wolna wola. I w jeszcze jednym Riazanow ma rację: lubimy posyłać
komisje tam, gdzie wystarczyłby jeden inspektor. Uważam, że trzeba udzielić poparcia
towarzyszowi Riazanowowi.
Wszyscy czekali na opinię Ordżonikidzego. Powiedział oschle:
- Wszystko to prawda. Załóżmy, że tak było. Jednakże wy, towarzyszu Riazanow,
pozbawiliście członków komisji nie tylko środków transportu, ale i łączności. Chcieliście ze
mną rozmawiać - wasze prawo. Ale oni też chcieli połączyć się z Moskwą. I też mieli prawo.
- Niedokładnie was poinformowano, Grigoriju Konstantinowiczu - wyjaśnił Riazanow.
- Wiadomo, że łączność z Moskwą mamy kiepską. Połączenie normalnymi liniami jest

praktycznie niemożliwe. A bezpośrednie linie do was, Grigoriju Konstantinowiczu, mamy
dwie - moją i towarzysza Łominadze. Do towarzysza Łominadze członkowie komisji nie
zwracali się, on jest w ogóle poza tą sprawą, a swojego telefonu nie mogłem im udostępnić:
połączyliby się z Piatakowem, a on potwierdziłby kompetencje komisji. Ja czekałem na
was, liczyłem, że wy nie potwierdzicie uprawnień tej komisji, mówię uczciwie.
Kiedy Mark Aleksandrowicz wspomniał o bezpośredniej linii telefonicznej, łączącej
Łominadzego z Sergo, zauważył, że plecy Stalina drgnęły.
Stalin zaczął mówić, powoli dobierając słowa. Mówił z silnym akcentem gruzińskim, w
jego głosie wyczuwało się zdenerwowanie.
- Nie potrzebujemy na Uralu ludzi, którzy nie uznają Uralu. Ci, którzy nie uznają
Uralu, niech siedzą w Moskwie na swoich stołkach. Wysłanie takiej komisji to poważny
błąd. Trzeba to wytknąć towarzyszowi Piatakowowi.
Przerwał. Jeżow szybko pisał coś w swoim notatniku.
- W rozsądnych granicach budownictwo mieszkaniowe i socjalne jest również
niezbędne - kontynuował Stalin - szczególnie tam, gdzie z powodzeniem realizowane są
zadania produkcyjne. Klasa robotnicza powinna widzieć realne osiągnięcia socjalizmu. Nie
tylko zapłatę, kapitaliści też płacą za pracę. Klasa robotnicza powinna widzieć efekty
socjalizmu w postaci obiektów socjalno-bytowych, takich jak sanatoria, przedszkola dla jej
dzieci, dla dzieci robotników. Robotnicy kombinatu wykonali plan, i dlatego mają prawo
do tych świadczeń. To właśnie jest troska o ludzi pracy. Realne? Realne. Widoczne?
Widoczne. Przekonywające? Przekonywające.
Nabił fajkę, potem zapytał:
- Jaka była rola komitetu miejskiego partii w tym konflikcie? Nie widzę jego roli. Gdzie
on w ogóle jest? Dlaczego dyrektor kombinatu nie powiadomił komitetu o sprawie
komisji? Dlaczego się z nim nie liczył?
Riazanow chciał odpowiedzieć, ale Stalin powstrzymał go ruchem ręki i mówił dalej:
- Brak autorytetu? A dlaczego brak autorytetu? Jeżeli towarzysz Łominadze nie
zajmuje się kombinatem, to powstaje pytanie - czym on się zajmuje? To aktywny człowiek,
nie potrafi siedzieć bezczynnie. Zajmuje się problemami o światowym znaczeniu? A
dlaczego nie spełnia swoich podstawowych obowiązków? Tam, gdzie instancje partyjne nie
spełniają swoich podstawowych obowiązków, ludzie przemysłu zmuszeni są podejmować
kroki, które w innych okolicznościach mogłyby ich skompromitować. Dlaczego sekretarz
komitetu miejskiego dysponuje bezpośrednim połączeniem z komisarzem ludowym?
Powinien mieć bezpośrednie połączenie z sekretarzem komitetu obwodowego.

- Co za sprawa bezpośrednie połączenie - skrzywił się Ordżonikidze.
- Drobiazg - przytaknął Stalin i nagle uśmiechnął się dobrodusznie - ale, rozumiesz,
odrywa od pracy. Inni sekretarze gorkomów nie mają bezpośrednich linii do ciebie, i nic,
jakoś żyją. Po co stwarzać takie wyjątkowe warunki naszemu drogiemu towarzyszowi
Łominadze? To niepedagogiczne w stosunku do młodego działacza partyjnego, towarzysza
Łominadze. Wywołuje to w nim fałszywe wyobrażenie o własnej osobie. Złą przysługę
wyświadczamy w ten sposób towarzyszowi Łominadze.
Mark Aleksandrowicz nie zawiódł się na Stalinie. I Stalin nie zawiódł się na Marku
Aleksandrowiczu. Stali się sobie duchowo bliscy, i to uskrzydliło Marka Aleksandrowicza.
Dzielący ich ludzie, instytucje, papierki - wszystko to zniknęło, przepadło, straciło
znaczenie. Teraz Markiem Aleksandrowiczem kierował tylko Stalin. To do Stalina zwracał
się w myślach, to z nim się naradzał, to on był punktem odniesienia wszystkich jego
poczynań.
Napełniało to Marka Aleksandrowicza dumnym poczuciem własnej siły i znaczenia.
Władczy z natury, nie ukrywał już swej władczości. Nie zmienił trybu życia ani nawyków,
jak dawniej, przed wizytą u komisarza ludowego odwiedzał działy i sekcje, rozmawiał z
szeregowymi pracownikami. Oni zaś jak dawniej zajmowali się jego sprawami i załatwiali
je tak, jak wymagał tego interes kombinatu, czyli tak, jak chciał Mark Aleksandrowicz. I
nikt nie zauważył, że coś nowego pojawiło się w Riazanowie - uzewnętrzniona władczość.
Przedtem przysiadał się do biurka, teraz rozmawiał stojąc, wstawał więc także i urzędnik.
Rozmowa była uprzejma i życzliwa, ale w przelocie. Wydawało się to całkiem naturalne:
rozmawia nie tylko wielki dyrektor wielkiego kombinatu, nie tylko ulubieniec Stalina i
Ordżonikidzego, ale być może przyszły komisarz ludowy. A mimo to nadal zagląda do nich,
zwykłych urzędników, nie zadziera nosa, nie udaje ważniaka.
Pewnemu ochłodzeniu uległy jedynie stosunki Marka Aleksandrowicza z
Ordżonikidzem. Na naradzie Ordżonikidze nie dyskutował ze Stalinem i Woroszyłowem.
W kwestii komisji miał jednak własny pogląd: uważał, że Riazanow mógł postąpić bardziej
dyplomatycznie i uniknąć skandalu, który w nie najlepszym świetle stawiał pracę
komisariatu ludowego.
Mark Aleksandrowicz dostrzegł niezadowolenie Sergo, martwił się tym, ale wiedział
też, że Ordżonikidze nie jest człowiekiem mściwym i nie będzie żywić urazy, zwłaszcza że
Mark Aleksandrowicz miał w istocie rację; poza tym to nie on ponosi przecież winę za
rozdźwięki między Stalinem i Sergo w kwestii Łominadzego.
Mark Aleksandrowicz nie szedł do Ordżonikidzego, czekał aż tamten sam go wezwie, a

póki co załatwiał swoje sprawy w aparacie, w Gospłanie, i w Gosbanku. Przy okazji każdego
wyjazdu do Moskwy, nawet na pilne wezwanie władz, trzeba było załatwić mnóstwo spraw,
które można załatwić tylko w stolicy. Musiał też zajść do Budiagina, choć jego dni w
narkomacie były policzone. Markowi Aleksandrowiczowi było go żal bardziej niż
Łominadzego: nie teoretyk, nie mówca, zawodowiec, i choć nie inżynier, zna się na rzeczy,
w lot chwyta, o co chodzi. Został jednak w tyle, czas go wyprzedził, czas - to Stalin, a
Budiagin nie lubi Stalina, jest przeciwko niemu, a to znaczy, że przeciwko krajowi i partii.
Mark Aleksandrowicz rozmawiał z Budiaginem spokojnie i rzeczowo, tak jak rozmawia
się z przełożonym, z zastępcą komisarza ludowego, choć nagle naszła go pewna myśl:
dlaczego zastępcami Sergo są Piatakow i Budiagin? W otoczeniu Sergo jest wielu ludzi,
których wierność Stalinowi budzi poważne wątpliwości. Czy Sergo sam dobrał sobie takich
współpracowników, czy też mu ich wyznaczono? W jakim celu? Budiagin również
rozmawiał z Riazanowem powściągliwie, nie spytał nawet o komisję. Podpisawszy papiery
zadał natomiast inne pytanie:
- Co z siostrzeńcem?
Pytanie zaskoczyło Marka Aleksandrowicza. Wybierał się wieczorem do siostry,
niestety, tak się złożyło, że wieczorem musi wyjechać.
- Na razie siedzi...
Budiagin o nic więcej nie pytał, i Mark Aleksandrowicz wyszedł z gabinetu. Pozostał
jednak nieprzyjemny osad. O tym, że Sasza przebywa w więzieniu, Budiagin wie doskonale.
Pytał o coś innego: czy Mark Aleksandrowicz nie skorzystał z okazji i nie poprosił Stalina o
uwolnienie Saszy? Obraźliwe pytanie!
Czyż ma prawo zajmować Jego czas sprawą dzieciaka, którego najwidoczniej trzymają
tam nie bez powodu? Narobił głupstw, to pewne. Interwencja u Bieriezina nie mogła
przejść bez echa, a jednak Sasza nadal siedzi. To znaczy, że coś na niego mają.
Jak w tej sytuacji Mark Aleksandrowicz może zwracać się do Stalina? Stalin
wprowadził go w skład KC wiedząc, że jego krewny przebywa w więzieniu. Stalin nie łączy
go ze sprawą Saszy, pomija ten temat milczeniem. I teraz on sam miałby naruszyć to
milczenie? Byłoby to wręcz nietaktowne! Tak samo pomyślałby Stalin. Ich wewnętrzna
bliskość, ich wzajemne zrozumienie ległoby w gruzach. Tak to właśnie wygląda. A Budiagin
myśli, że Riazanow po prostu bał się porozmawiać ze Stalinem o Saszy. “Prymitywny,
politycznie skończony człowiek” - z rozdrażnieniem pomyślał Mark Aleksandrowicz o
Budiaginie.

26

Sawielij wyjaśnił Saszy, jak porozumiewać się przez ścianę: alfabet podzielony jest na
sześć rzędów, po pięć liter w każdym. Pierwsze stuknięcia oznaczają rząd, następne -
miejsce litery w rzędzie. Krótkie pauzy między stuknięciami sygnalizują rząd: nieco dłuższe
oddzielają litery, a najdłuższe - słowa, skrobanie w ścianę oznacza “skończyłem”, “stop”,
albo “powtórz!”. Pauzy są króciutkie, u doświadczonych więźniów trwają ułamki sekund.
Pauzy to najtrudniejszy element alfabetu - jeżeli je przegapić, to stuknięcia zlewają się ze
sobą, litery giną, korespondencja traci sens.
Zwęglonym końcem zapałki Sasza zapisał alfabet na pudełku po papierosach i zaczął
stukać. Stukał powoli, z długimi przerwami, przykrywszy się kocem, żeby strażnik nie
usłyszał hałasu. Sąsiad rozumiał go, ale Sasza nie rozumiał sąsiada, mylił litery, prosił o ich
powtórzenie, choć tamten stukał powoli, wyraźnie i jasno, starannie odmierzając pauzy.
Pytał o nazwisko Saszy, i podał swoje - Czerniawski, członek partii. Pytał też, czy Sasza
otrzymuje gazety; poinformował, że on również ich nie dostaje.
Mimo to posiadał pewne wiadomości, prawdopodobnie od więźnia z następnej celi.
Odbył się zjazd, nic szczególnego na nim nie zaszło. Odtąd sąsiad co wieczór przekazywał
Saszy nowości. Jeżeli do jego celi lub do celi Saszy zbliżał się strażnik, korespondencja
ustawała, a potem musieli zaczynać od początku. Dwa wieczory zajęła relacja, że na
północy zatonął zmiażdżony przez lody lodołamacz “Czeluskin”, następne dwa wieczory -
wiadomość, że we Francji ogłoszono antyfaszystowski strajk powszechny.
Sasza nie mógł nie odczuwać wdzięczności wobec człowieka, który ryzykując karcer
porozumiewa się z nim, chce złagodzić jego samotność. Kraj kipi życiem, buduje, tworzy, a
on siedzi w odosobnionej celi i bojaźliwie spogląda na drzwi: nie daj Boże strażnik
zauważy, że on, Sasza Pankratow, interesuje się wydarzeniami, o których piszą radzieckie
gazety.
Uczucie pogodzenia się z losem, gotowość poddania się swojemu przeznaczeniu
opuszczały go. Nie! Nie chce godzić się z takim losem, nie chce, nie chce, nie chce... Nie
chce tej drogi - jego droga to droga partii, narodu, państwa. Co robić? Do kogo pisać? Do
prokuratora? Prokurator usankcjonował jego areszt. Do Stalina? List dotrze najwyżej do
Diakowa. Na co zresztą ma się skarżyć? Że nie ma nic wspólnego ze sprawą Marka? Nie
wie nawet, co to za sprawa i czy aresztowano go akurat w związku z nią.
I wtedy w głowie Saszy dojrzał plan. Mało realny, ale próbować można.
Podczas wieczornej korespondencji z sąsiadem Sasza spytał, co piszą o budowie, którą

kierował Mark, i otrzymał odpowiedź: “Dowiem się - przekażę”. Następnego dnia
Czerniawski wystukał: “Uruchomili piec, dostali ordery”. Sasza spytał: “Riazanow?”.
“Order Lenina” - brzmiała odpowiedź.
A więc Mark jest na wolności, nadal kieruje kombinatem! To nie o niego chodzi! Że też
coś takiego mogło mu w ogóle przyjść do głowy! Chodzi o instytut, ale nie o gazetkę, nie, - o
Kriworuczkę! Ostatnia rozmowa z Baulinem i Łozgaczewem - to ona odegrała decydującą
rolę! Rozumiał to już wtedy, już wtedy czuł, że popełnił błąd: teraz ponosi jego
konsekwencje.
Diakow też uporczywie wypytywał o Kriworuczkę. “Kto prowadził z wami
kontrrewolucyjne rozmowy?” Tu tkwi sedno sprawy! Być może Kriworuczkę też
aresztowali i przyznał się, że rozmawiał z Saszą o Stalinie - choćby ze strachu, że Sasza
ubiegnie go w zeznaniach. A więc Kriworuczko to uczciwy człowiek, przyznał się, a on,
Sasza, nie jest uczciwy, kryje tamtego... “Kto prowadził z wami kontrrewolucyjne
rozmowy?”
Diakow ma rację zarzucając Saszy brak szczerości: sam sobie jest winien, sam sobie
zgotował ten los. Nie wzywają go już trzy tygodnie, może nawet w ogóle już nie wezwą, po
co, przecież wszystkiemu zaprzecza, zaprzecza faktom... Może sprawę już zamknięto, może
wyrok już zapadł? Chodził po celi, nasłuchiwał kroków na korytarzu, czekał, kiedy przyjdą
po niego - wciąż ze świadomością, że wszystko zawdzięcza wyłącznie samemu sobie. Nawet
jeśli sprawy jeszcze nie zamknięto, jeśli Diakow wezwie go jeszcze raz, to na przyznanie się
i tak jest już za późno. Gdyby powiedział prawdę podczas pierwszego przesłuchania, to
przyznanie się sprawiłoby wrażenie szczerego, dobrowolnego. Teraz byłoby czymś
wymuszonym, a więc nieszczerym i nieuczciwym.
Rano nie miał ochoty wstawać, w dzień nie chciało mu się czekać do wieczora i tak jak
Sawielij zaczął korzystać z kubła. Nie cieszył go nocny prysznic, odmówił raz, potem drugi,
strażnik przestał przychodzić. Dopisywał jedynie apetyt. Sasza niecierpliwie czekał na
posiłki, czekał na paczkę, marzył o jedzeniu, żałował, że wysłał gryps, w którym prosił tylko
o mięso i białe pieczywo. Podjadłoby się teraz kiełbasy, to dobre żarcie! Przynajmniej do
tego ma przecież prawo. Życie i tak skończone, święty Boże nie pomoże! Piętna “kontry”
już się nie pozbędziesz...
Zastukał Czerniawski. Sasza nie odpowiedział. Nie wie nawet, kim jest ten Czerniawski,
dlaczego ma się z nim porozumiewać? A w ogóle to co go łączy z siedzącymi tutaj ludźmi?
Myślał, że w więzieniu przebywa Mark i Budiagin - uczciwi, niewinni komuniści. I co - nie
ma tu ani Marka, ani Budiagina, nie ma tu uczciwych komunistów, tu siedzą winni. Winny

jest Sawielij, winny jest Czerniawski, winny jest i on, Sasza - pożałował Kriworuczki, okazał
słabość, a teraz za to płaci. Nie zajął jasnego, pryncypialnego stanowiska i dlatego jego
błędy Azizjan, gazetka - nie są przypadkowe, tak jak nieprzypadkowe były wątpliwości co
do osoby Stalina. Jest lekkomyślny, pewny siebie, wszystko chciał mierzyć własnym
rozumem, a są sprawy, w których trzeba było zdać się na mądrzejszych od siebie.
Do mętnego kawałka szkła za żelazną kratą docierało kwietniowe słońce. Pierwszy
prawdziwy wiosenny dzień. Sasza czuł jego radosną jasność. Wszedł na stół, otworzył
lufcik, choć wolno go było otwierać tylko na czas spaceru. Natychmiast rozległ się szczęK
zamka, w drzwiach stanął strażnik.
- Zamknąć! Odejść od okna! Karceru się wam zachciało?
Sasza zamknął lufcik, zeskoczył ze stołu.
- Powietrza się zachciało!
Zdążył usłyszeć daleki gwar ulicy, dzwonki tramwajów, klaksony aut, głosy dzieci.
Wyobraził sobie schnący asfalt trotuarów. Dziewczyny chodzą już pewnie w lekkich
sukienkach, odsłonięte szyje, ramiona, zgrabne nogi. Czyżby miał utracić to wszystko?
Teraz, kiedy jest młody, zdrowy... Nie! Chce być tam, na wiosennej ulicy, chce żyć, żyć jak
inni!
Wiosną zeszłego roku był na praktyce w bazie samochodowej. W garażu pachniało
benzyną, spalinami, panował półmrok - w oszklonym dachu prawie w ogóle nie było już
szkła, ubytki łatano arkuszami blachy. Garaż był stary, jeden z najstarszych w Moskwie,
zbudowany jeszcze przez Mossielprom, stały w nim nawet dwa jednotonowe “Fordy T”,
służące do rozwożenia pieczywa. Saszy podobał się dyrektor bazy, Antonow, niestary
jeszcze, jasnowłosy, w okularach, podobała mu się jego bystrość, zdrowy rozsądek i to, że o
każdej porze dnia i nocy można go było zastać w garażu. Ten robotnik wysunięty na
odpowiedzialne stanowisko uosabiał to nowe, które przyniosła rewolucja, ludzie z nizin
społecznych powołani do twórczego życia, prawdziwa władza robotnicza, lud! On też
powinien być z ludem, tam jest jego miejsce, z Antonowem - byłym szoferem, z Małowem -
byłym tragarzem, oni nie mędrkują, nie roztrząsają, lecz pracują i tworzą. Jak piękne było
tamto życie, jak mało je cenił! Ale wróci do niego, wróci za wszelką cenę!
Przynieśli książki. Sasza przejrzał je obojętnie. Bez tego zachwytu, który odczuwał za
pierwszym razem. Trzeci i czwarty tom Gibbona, rozlatująca się książeczka w miękkiej
oprawie - “Wrażenia z podróży do ZSRR” francuskiego posła de Monse,
drobnoburżuazyjnego polityka, lewicowego radykała. W połowie lat dwudziestych
przebywał w ZSRR, napisał o tym książeczkę, wartką, ale powierzchowną. Dlaczego

bibliotekarz to przysłał?
Autor pisał o Związku Radzieckim raczej z sympatią, choć nie bez akcentów
krytycznych, zwłaszcza w odniesieniu do radzieckieego prawa karnego i postępowania
sądowego. Jako dowód przytaczał artykuł pięćdziesiąty ósmy. To właśnie ze względu na ten
artykuł bibliotekarz przysłał książeczkę - zamiast kodeksu karnego, o który prosił Sasza, a
którego bibliotekarz nie mógł mu udostępnić.
W tekście artykułu Sasza nie doczytał się niczego istotnego ani szczególnie ważnego.
Nie o artykuł jednak chodziło.
Chodziło o to, że nieznajomy więzienny bibliotekarz odpowiedział na głos Saszy,
odezwał się na jego wołanie, dał mu dowód człowieczeństwa, odwagi i zaufania.
Co nim kierowało? czy naruszył swoje obowiązki służbowe? Bardzo możliwe. Spełnił za
to inny, o wiele ważniejszy obowiązek - obowiązek człowieka. Prawa ustanowione przez
ludzi nie mogą być sprzeczne z prawem sumienia. Swoje obowiązki naruszają ci, którzy
sądzą niewinnych, pozostawiają bezbronnych bez obrony, odbierają resztki praw
bezprawnie więzionym.
Sasza nie zerwał się z pryczy, nie zaczął biegać po celi. To, co się stało, było tak czyste i
jasne, tak współgrało z tym wszystkim, co w jego duszy pozostało ludzkie i prawdziwe, że
nie doznał ani wstrząsu, ani wzruszenia, ani szoku. Odnalazł to, co powinien był odnaleźć.
I czuł tylko wstyd, że utracił swoje męstwo.
Na ostatnie przesłuchanie Sasza szedł bez żadnej nadziei, wiedział, co go czeka, i
niczego się nie bał. Człowiek, który powiedział, że Stalin będzie pichcić ostre dania, to
jeszcze nie wróg. Diakow ignoruje bezpośrednie znaczenie słów, Diakow je interpretuje.
Sasza nie chce brać w tym udziału. Chce stąd wyjść, to oczywiste - ale czysty wobec partii i
swojego sumienia.
Diakow na powitanie przybrał oficjalny ton.
- Zakończmy sprawę instytutu - powiedział rzeczowo. - Wasze zeznania zostały
zaprotokołowane. Teraz musicie sami dokonać ich oceny politycznej.
- Wypuszczenie numeru gazetki ściennej uważam za błąd - zaczął Sasza.
- Subiektywny... - podchwycił Diakow. - Ale błędy mają też obiektywne przyczyny i
obiektywne następstwa. Prawda?
Zaczyna się wałkowanie. Dla Diakowa człowiek to tylko element niezbędny do
zapełnienia protokołu, protokół zaś potrzebny jest do wydania wyroku.
- A więc, Pankratow, jakie są obiektywne przyczyny i obiektywne następstwa waszych
błędów?

Sasza przyglądał się chłopięcej twarzy Diakowa. Ech, spotkać by go tak na Arbacie...
- Przeanalizujmy - zaczął Diakow pouczająco. - Gdyby w waszym instytucie panowała
zdrowa atmosfera polityczna, wypuszczenie takiej gazetki byłoby niemożliwe. Zdrowej
atmosfery jednak nie było. Kriworuczko kierował podziemną organizacją antypartyjną,
została ona wykryta, jej członkowie zaś zdemaskowani i aresztowani. Są tutaj, u nas, i
przyznali się do wszystkiego.
W fabryce tacy jak Diakow dekowali się w biurze - rachmistrze, spece od norm,
gryzipiórki z działu kadr. Co właściwie Diakow mu zrobi? On, Sasza, może dźwigać na
plecach osiemdziesięciokilowe beczki, da sobie radę i przy wyrębie lasu, wróci do byłego
dowódcy dywizji Morozowa, wróci do brygadzisty Awierkijewa, oni są przecież wszędzie,
oni to lud. A ci Diakowowie to właśnie prawdziwi wrogowie partii.
Diakow przez jakiś czas wpatrywał się w Saszę, liczył, że będzie mógł podelektować się
efektem własnych słów, potem ciągnął dalej:
- Wy, Pankratow, jesteście człowiekiem niedoświadczonym, nie znacie ich.
Kriworuczko opóźniał budowę akademików, żeby wywołać niezadowolenie studentów -
taktyka obliczona na zdezorientowanie mas studenckich. W takiej atmosferze stało się
możliwe wypuszczenie tej gazetki, którą wypuściliście wy, Pankratow. Czy chcieliście tego
czy nie, staliście się narzędziem w rękach Kriworuczki i jego bandy, wykorzystali was do
swoich antyrewolucyjnych celów. Dlatego właśnie znaleźliście się tutaj. Tym bardziej, że
nie chcieliście dokonać politycznej oceny własnych błędów. Jednakże na ocenę taką nie jest
jeszcze za późno. Możecie nam wierzyć.
“Możecie nam wierzyć”... Dość już tego wierzenia! Tak, wierzył takim właśnie słowom.
Ile razy już je słyszał, ile razy sam je powtarzał! To nie są ludzkie słowa, to magiczne
formułki czarowników. Takie czary odprawiali Łozgaczew i Azizjan, tak samo czarował
Stolper, teraz czaruje Diakow. A na ołtarzu ofiarnym - życie niewinnych ludzi.
Diakow spojrzał na Saszę.
- Zrozumieliście mnie, Pankratow?
- Zrozumiałem.
- To dobrze - powiedział Diakow. - No to tak właśnie zapiszemy.
- Tylko żeby wszystko było jasne - poprosił Sasza z tą szczególną intonacją, na którą nie
dałby się nabrać żaden arbacki chłopaczek. A ten wymoczek nic nie rozumie, święcie
wierzy w swój talent zastraszania ludzi, w swoje prawo do decydowania o ich losach, siedzi
nadęty jak indyk i nie ma pojęcia, że tu, w tych murach, są także inni, noszący zresztą taki
sam mundur, którzy dostrzegają ten fałsz, tę magię, wiedzą, że prędzej czy później skończy

się to wszystko, i z narażeniem życia pomagają skrzywdzonym.
- Naturalnie - z powagą odparł Diakow.
Zerkając na karteczkę - brudnopis przyznania się Saszy do winy przygotował sobie
wcześniej - wypełnił formularz, przebiegł wzrokiem tekst, a potem odczytał go Saszy.
“Po przemyśleniu swojego postępowania i czynów oraz po dokonaniu ich szczerej i
pełnej oceny, w uzupełnieniu moich wcześniejszych zeznań oświadczam co następuje:
uznaję za swój błąd polityczny wypuszczenie z okazji szesnastej rocznicy Rewolucji
Październikowej antypartyjnego numeru gazetki ściennej oraz to, że do wypuszczenia tejże
gazetki wciągnąłem studentów: Runoczkina, Kowalewa, Połużan i Pozdniakową. Błędy te
były rezultatem atmosfery politycznej, stworzonej w instytucie przez zastępcę dyrektora
instytutu, Kriworuczkę. Uznaję, że wypuszczenie z okazji szesnastej rocznicy Rewolucji
Październikowej antypartyjnego numeru gazetki ściennej było częścią działalności
antypartyjnej, jaką Kriworuczko prowadził w instytucie”.
Diakow położył kartkę przed Saszą.
- Sprawdźcie, Pankratow, czy dobrze zapisałem, i podpiszcie.
- Nigdy tego nie podpiszę - powiedział Sasza, patrząc Diakowowi prosto w oczy.

27

Arbat żył swoim zwyczajnym życiem. Kwietniowe słońce zaglądało do okien,
nagrzewało jezdnie i chodniki. Na bulwarach kurczyły się i czerniały kupy zgarniętego
śniegu, przez szczeliny asfaltu przebijał zapach budzącej się ziemi. Chłopcy bez palt i
czapek grali w zaułkach w piłkę. Na ścianach domów pojawiły się rusztowania, na nich
malarze i murarze, budynki remontowano, odnawiano, rozbudowywano. Z placu
Arbackiego zniknął skwer i kamienice, utrudniające ruch. Moskwie przybywało nowych
fabryk, osiedli i wszechobecnych baraków.
Wieczorami tak jak zawsze jaśniały na Arbacie światła kin “Arbacki Ars”, “Karnawał”,
“Praga” i “Artystycznego”.
Przed kinami przechadzały się dziewczyny arbackie i dorogomiłowskie, i te z
Pluszczychy, kołnierze płaszczy opuszczone, luźno zawiązane kolorowe apaszki, na nogach
pantofelki i cienkie cieliste pończochy. W bramie domu Saszy jak zwykle urzędowała
grupka rozbawionych wyrostków. Waria przeszła obok nich, pomachała dłonią na
powitanie - śpieszyła się do domu Armii Czerwonej na bal absolwentów szkół wojskowych.
Nigdy jeszcze nie była na tak wspaniałej uroczystości. Na scenie, za stołem
prezydialnym siedzieli znani w całym kraju dowódcy. Budionnego Waria rozpoznała sama,
zaś spośród tych, których nazwiska wymieniał szeptem Serafim, zapamiętała tylko
Tuchaczewskiego, nigdy jeszcze nie widziała tak pięknego mężczyzny. I choć nie lubiła
referatów i przemówień, była oczarowana odświętnością tego wieczoru, przepychem sali,
romantyką heroicznych tradycji wojennych, przekazywaną absolwentom przez
legendarnych dowódców armii, tą atmosferą męskiego, żołnierskiego braterstwa, kiedy
zacierają się granice hierarchii, i absolwent widzi swoją przyszłość w słynnym dowódcy, zaś
dowódca - swoją młodość w świeżo upieczonym oficerze. Żony tych dowódców też
wydawały jej się kobietami niezwykłymi, dzielą przecież ze swoimi mężami wszystkie trudy
i niebezpieczeństwa ich zawodu. Zaproszone dziewczęta również zachowywały się
uroczyście, one także należały już do tego szczególnego świata. Waria przyglądała się im
uważnie; niektóre były bardzo ładnie ubrane. Nigdy nie przepadała za zespołem pieśni i
tańca Armii Czerwonej, ale dziś podobał się jej, żołnierze tańczyli i śpiewali to co było takie
swojskie, rosyjskie, porywające i ogniste.
Orkiestra dęta w foyer nie gorzej od jazzbandu grała fokstroty, rumby i tanga, zaś
młodzi ludzie w cywilnych garniturach, krzykliwych krawatach, powiewających spodniach i
niedoczyszczonych butach nie umywali się nawet do schludnych, wesołych i zgrabnych

absolwentów.
Nina też jest dziś inna, nie czepia się, promieniuje dobrocią i życzliwością, wygląda
trochę smutno, pewnie żałuje, że Maks wyjeżdża, a ona nie zgodziła się wyjść za niego.
Serafim też jutro wyjeżdża na Daleki Wschód, ale Wari wcale nie jest z tego powodu
smutno, właśnie tego wieczoru przyjęła jego oświadczyny. Skończy szkołę i przyjedzie do
niego. A przez ten rok on będzie do niej pisywał, ona będzie odpowiadać na listy, i
wszystkie dziewczyny w szkole i na podwórku dowiedzą się, że Waria wyjeżdża na Daleki
Wschód do męża. To znów wyróżni ją spośród koleżanek - na żadną ze znajomych
dziewczyn nie czeka narzeczony na Dalekim Wschodzie... do teatru, na ślizgawkę, do kina
będzie chodzić sama, na tańce przestanie chodzić w ogóle. A jeśli nawet pójdzie, to będzie
tańczyć z Zoją. No, w ostateczności może tańczyć z mężczyznami, ale bez zawierania
znajomości. Dziękuję... Proszę wybaczyć, ale nie... Nie mogę... Oto ona: samotna, dumna,
nieprzystępna, wyjeżdżająca na Daleki Wschód... Co do Saszy, to nie zostawi przecież Sofii
Aleksandrowny, a więc nie zostawi i Saszy. To, że na Dalekim Wschodzie czeka na nią
Serafim, a tu, w Moskwie, jest potrzebna i Sofii Aleksandrownie, i Saszy, czyniło ją we
własnych oczach jeszcze bardziej interesującą i oryginalną.
Wari było wesoło. Tworzyli z Serafimem piękną parę, patrzyli na nich nawet najwyżsi
dowódcy i ich żony. Starała się jednak tańczyć jak najdłużej w tym kącie sali, w którym stał
Tuchaczewski.
Maks tańczył z Niną. Jego pucołowata, ozdobiona zadartym nosem twarz tchnęła
dobrodusznością. Do Niny podchodzili jego koledzy, prosili ją o następny taniec, a Maks
uśmiechał się i cierpliwie czekał na nią pod ścianą. Wysoki, barczysty, był niezwykle silny i,
jak większość siłaczy, bał się używać swojej siły, żeby kogoś nie skrzywdzić czy uszkodzić.
Jego ojciec, palacz, ostro pił i umarł w delirium; matka - windziarka została sama z
czworgiem dzieci. Maksym był najstarszy. Nędzarskie dzieciństwo nauczyło go
oszczędności, koledzy w szkole uważali to za skąpstwo, żartowali z jego pedanterii.
Grzebień trzymał w futeraliku z dermy, banknoty w portfelu, bilon w portmonetce, ołówek
zawsze miał metalową nasadkę, żeby grafit się nie łamał, notesik z telefonami i adresami
przechowywał przez całe lata, rzeczy lubił trwałe, jedzenie proste i sytne, nie lubił tylko
tracić pieniędzy, w razie czego mógł i głodować.
Jako najbardziej gospodarnemu powierzano mu w szkole wszystkie sprawy praktyczne.
Protokołował na zebraniach, zbierał składki członkowskie, rejestrował zarządzenia
rajkomu, sporządzał sprawozdania. Pójść, załatwić, napisać ogłoszenie, rozlepić plakaty,
wykombinować czerwone płótno na święto, kupić bilety na zbiorowy wypad do teatru,

zorganizować nabór do kółka i zapisy na seminarium, podliczyć głosy podczas głosowania -
wszystko to zlecano Maksymowi. Nie dlatego, że nie nadawał się do poważniejszych zadań:
po prostu tak się przyjęło i każdy uznawał to za rzecz naturalną.
Był o rok lub dwa starszy od swoich przyjaciół, dostrzegał błahość ich sporów,
żartował, rozbrajał swoją dobrodusznością. Trzeźwy chłopski rozum pomagał mu omijać
wszystkie rafy i mielizny, w razie potrzeby umiał udawać, ale nigdy nie sprzeniewierzał się
swoim przekonaniom, zawsze był lojalny wobec przyjaciół. Z biegiem lat rozwinęło się w
nim i dojrzało coś prostego, żołnierskiego, twardego i niezłomnego. Do szkoły wojskowej
poszedł po odbyciu służby zasadniczej - dawało to zabezpieczenie materialne, mógł więc
pomóc rodzinie, chorej, steranej życiem matce. Oprócz tego Maksym lubił porządek.
Wojsko podobało mu się: oficer ARmii Czerwonej, młody, silny, wykształcony. Jego
miejsce jest tam, w wojsku, na granicy, tam, gdzie dojrzewa konflikt. A jednak żegnał
Moskwę ze smutkiem. Smutno rozstawać się z paczką, z Niną, z Saszą Pankratowem, z
Leną Budiaginą, z Wadimem Marasiewiczem. Ci młodzi ludzie uosabiali życie, w którym
on i tysiące takich jak on wydostały się z ciemnych i wilgotnych piwnic.
W dzieciństwie Maksym wyręczał czasem matkę przy sprzątaniu schodów. Nina
pomagała mu. Nie dlatego, że Maksowi było ciężko, lecz żeby pokazać lokatorom, że ta
praca, jak każda praca, nie hańbi. To był czyn godny komsomolca, akt koleżeńskiej
solidarności, to właśnie on, a nie książki uświadomił Maksowi istotę nowej moralności.
Później, już w dziewiątej klasie, wydarzyła się straszna historia. Ojcieec wykradł mu i
przepił pieniądze zebrane na fundusz budowy samolotu “Moskiewski Komsomolec”, około
trzydziestu rubli, sumę w tamtych czasach dość znaczną. Maks chciał popełnić
samobójstwo - skąd weźmie trzydzieści rubli, jak usprawiedliwi się przed kolegami? Nina
zauważyła jego stan, zmusiła do opowiedzenia całej sprawy i natychmiast powiadomiła o
niej Saszę.
- Ech, ty - powiedział Sasza. - Tanio cenisz swoje życie.
I dał mu pieniądze, piętnaście rubli wziął od matki, piętnaście od Marka
Aleksandrowicza. I teraz traci takich przyjaciół... Sasza go uratował, a on nie uratował
Saszy...
Nina podobała mu się już wtedy, gdy na podwórku bawili się w chowanego, podobała
mu się i później, w szkole: rosła, duża, stanowcza. Podobała mu się jej niezaradność,
nieustępliwość, osamotnienie. W to, że Nina go nie kocha, nie wierzył: kocha, tylko sama
jeszcze o tym nie wie. Serafima przyprowadził specjalnie - niech Waria wychodzi za niego
za mąż, dobry chłopak, przystojny, niegłupi. Po ślubie odpadnie najważniejszy argument,

którym zasłania się Nina: nie może podjąć żadnej decyzji, dopóki Waria się nie
usamodzielni. Nina tak uważała... Obecni tu najwyżsi dowódcy sprawiają imponujące
wrażenie, ale to są politycy, stratedzy, działacze państwowi. Maksym nie będzie ani
politykiem, ani strategiem, będzie uczyć żołnierzy musztry... Raz dwa! RAz dwa! Oto stoi,
czeka na nią, barczysty, rumiany, ze starannie przyczesanymi jasnymi włosami, buty
błyszczą i guziki błyszczą, nowiutki pas chrzęści, a gdy tańczy, stalowe żabki jego butów
dzwonią o parkiet. Będzie z niego zupak... Szkoda! Mógłby osiągnąć coś więcej. W razie
wojny każdy pójdzie walczyć, a na razie trzeba żyć i pracować. Wszystko to Nina wyłożyła
Maksymowi, gdy zdecydował się pójść do szkoły wojskowej. Nie posłuchał jej. No i dobrze!
Ma prawo do własnego zdania. Ona jednak też ma prawo do decydowania o własnym losie.
Nina postanowiła twardo, że nie wyjdzie za Maksyma i zostanie w Moskwie.

28

W Teatrze Wachtangowa wystawiali “Hamleta” z małym i tęgim Goriunowem w roli
tytułowej. Jura Szarok lubił ten teatr, zadzwonił do Wadima Marasiewicza, poprosił go o
skombinowanie biletu i powiedział, że wpadnie do niego wieczorem na Starokoniuszennyj.
Profesor Marasiewicz, znany moskiewski internista, raz w miesiącu udzielał konsultacji
w poliklinice CEKUBU w zaułku Gagarinskim, pacjenci zapisywali się do niego na pół roku
naprzód. Klinikę na Pirogowskiej nazywano kliniką profesora Marasiewicza, katedrę w
Akademii Medycznej - katedrą profesora Marasiewicza. W domu przyjmował jedynie
najbliższych przyjaciół. Daleki potomek jakiegoś ukraińskiego hetmana, tak jak i jego
ojciec, też lekarz i profesor, był rodowitym moskwianinem, od dawna i na trwałe
związanym ze środowiskiem moskiewskiej inteligencji. W jego domu na
Starokoniuszennym bywał Igumnow, Stanisławski, Prokofiew, Nieżdanowa, Gelcer,
Kaczałow, Sumbatow-Jużyn, Meyerhold, bywał też Łunaczarski. Żaden z goszczących w
Moskwie znanych zagranicznych artystów, żaden z modnych wykonawców nie mógł
ominąć tego pańskiego, choć nieco bałaganiarskiego salonu. Gości przyjmowała urocza
córka gospodarza, na stole pojawiały się bakaraty, krochmalone obrusy. Młodzi aktorzy,
często bywający tu bezpośrednio po spektaklu, z entuzjazmem rzucali się na cielęcinę i
bladoróżowego łososia. Obecność młodzieży pobudzała inwencję, przy stole
improwizowano, odgrywano scenki. Wadim na gorąco wygłaszał recenzje, nie pozbawione
błyskotliwości, jak zdawało się profesorowi Marasiewiczowi. Wadim ukończył uniwersytet,
otrzymał dyplom historyka sztuki, jeździł z odczytami, oprowadzał wycieczki, a obecnie
próbował swoich sił jako krytyk teatralny.
Profesor Marasiewicz popijał borżom, niekiedy opowiadał jedną czy dwie zabawne
historyjki ze swojej praktyki lub z praktyki ojca, ale nie siedział z gośćmi dłużej niż do
dwunastej, potem życzył wszystkim dobrej nocy i udawał się na spoczynek mawiając, że
ludzie jego profesji powinni przestrzegać ustalonego porządku dnia.
Wika próbowała zrobić karierę w teatrze i w filmie, nie wyszło jednak z tego nic poza
licznymi romansami ze znanymi aktorami, rokującymi nadzieje reżyserami i wybijającymi
się dziennikarzami. Romanse zaczynały się zazwyczaj wzniośle, były kwiaty, liściki,
restauracje i taksówki, kończyły się zaś kłótniami i zrywaniem przez telefon.
Jedynie romans z Jurą Szarokiem miał prosty początek i równie prosty finał. Spotkali
się przypadkiem na Arbacie, pospacerowali po jego oświetlonej wiosennym słońcem
stronie, a potem Jura zaproponował:

- Wstąp do mnie, zobaczysz, jak mieszkam.
Wika doskonale rozumiała, co to znaczy wstąpić i zobaczyć, jak on mieszka, jednakże ta
forma zaproszenia działała na nią niejako automatycznie. Nie bez znaczenia była też cicha
rywalizacja z Leną Budiaginą. O tym, że Jura nie spotyka się już z Leną, Wika nie
wiedziała.
Sprawdzenie, jak Jura mieszka, obyło się bez zbędnych słów i ceregieli, zupełnie jakby
ich związek trwał już od wielu lat. W porównaniu z innymi reflektującymi na jej wdzięki
lub zaliczonymi wielbicielami Jura okazał się chłopakiem na poziomie. Tylko ten pokój, to
nędzne mieszkanie, ten zapach prasowanego materiału, przypominający stale, kim jest
ojciec Szaroka...
Myślała, że Jura będzie natrętny, że trzeba będzie go spławić - robiła to z taką samą
łatwością, z jaką wstępowała do nieznajomych mężczyzn. Szarok okazał się jednak
porządnym człowiekiem. I pomyśleć tylko - syn krawca!
Takt Jury wynikał z jego obojętności - Wika była zimna i głupia. On również
porównywał ją z Leną - porównanie nie wypadło korzystnie dla Wiki. I jak bez oporów
włazi do łóżka. W Jurze kipiała wściekłość mieszczucha, dostrzegającego w każdej łatwej
kobiecie swoją własną żonę.
Dziś zaszedł do Wadima w sprawie “Hamleta”.
- Przekąśmy coś - zaproponował Wadim.
Przeszli do jadalni, większej niż całe mieszkanie Szaroków.
Wadim jadł łapczywie - grube wargi, malutkie oczka i krótkie, sterczące jak u rysia
brwi. Przy takiej fizjonomii zdumiewał jego głos - męski, donośny, złagodzony miękką
inteligencką wymową.
Grubo smarując chleb masłem - choć jadł zupę - Wadim perorował:
- Myli jurysdykcję z jurysprudencją, rarytet z parytetem. Ale to przecież nowy człowiek,
nazwij go jak chcesz, przodownik, szturmowiec. Idzie ze swoim tematem, zauważ,
głównym, i ze swoim bohaterem - bohaterem przyszłości. Czy mamy poświęcić naszą
przyszłość dla stu gramów masła? - Wadim odepchnął maselniczkę. - A niektórzy
pokrzywdzeni mają za złe właśnie brak tych stu gramów...
Rozważań Wadima o bohaterze przyszłości Jura wysłuchiwał bez irytacji - mówiły coś
niecoś o tym nieznanym mu świecie. Niedawno Wadim dowodził czegoś wręcz
przeciwnego, przeklinał prostactwo w sztuce i wynosił pod niebiosa artyzm. W
zadziwiający sposób wyczuwał, skąd wieje wiatr, zawsze trzymał z silniejszymi, w szkole z
Saszą Pankratowem, na studiach jeszcze z kimś, obecnie zaś ze znanym krytykiem,

piszącym o ogłupiającej poezji. Jura nie zwracał jednak uwagi na niekonsekwencje w
postępowaniu Wadima. Podobał mu się dom Marasiewiczów, aktorzy, tłumy wesołych,
beztroskich i utalentowanych ludzi. W rozmowach tych ulubieńców muz pobrzmiewał jakiś
lekki, cyniczny ton, dzięki któremu ich sława wydawała się Jurze czymś łatwym,
osiągalnym, dziełem przypadku i sprytu. Przy całej swej beztrosce ludzie ci pozostawali
jednak dziwnie niedosiężni.
Podobał się Jurze i sam profesor Marasiewicz - wypielęgnowana twarz, elegancka
bródka, miękkie ręce, też niedosiężny.
Widywał się teraz z Wadimem prawie codziennie, Wadim zabierał go ze sobą do teatru.
Chodził do teatru również sam, dostawał bilet dzięki telefonom Wadima lub od znajomych,
których poznał u Wadima.
Wspaniałe czasy! Wiosna 1934 na długo utkwiła w pamięci Jury Szaroka. W
prokuraturze nie zatwierdzono na razie jego kandydatury, Malkowa obiecywała jednak, że
już wkrótce wszystko się rozstrzygnie. Ostatnie miesiące beztroskiego studenckiego życia
Jura starał się spędzić jak najbardziej interesująco. Spokoju nie dawało mu tylko
wspomnienie Leny. Wchodząc do teatru uważnie rozglądał się po sali w obawie, a
równocześnie w nadziei, że ją spotka.
Od czasu swojej choroby Lena ani razu nie była w teatrze. Prawie w ogóle nie
wychodziła z domu, do nikogo nie dzwoniła, nawet przyjaciół nie widziała od tamtego dnia,
gdy chcieli wysłać list w sprawie Saszy.
Dziś nieoczekiwanie przyszła do niej Gera Tretiak, też córka dyplomaty, w dzieciństwie
były przyjaciółkami, widywały się czasem w Londynie, Paryżu, Berlinie i dopiero w
Moskwie straciły się jakoś z oczu.
Ładna brunetka, złośliwa, inteligentna. Gera nawet o drobiazgach umiała mówić w
sposób barwny i zajmujący. Lena słuchała jej z uśmiechem. Wspominały swoją wycieczkę
do Południowej Walii, zatrzymały się wtedy w Cardiff, w tanim hoteliku, w tym samym
hoteliku mieszkali piłkarze ze Szkocji, dwaj z nich zaproponowali przyjaciółkom ucieczkę
do jakiegoś kraju, gdzie dziewczęta mogą wychodzić za mąż już w wieku czternastu lat.
Lena i GEra dopiero co ukończyły wtedy piętnaście... Przypomniały sobie, jak podczas
zwiedzania pałacu w Fontainebleau przewodniczka podała wzrost Napoleona - sto
pięćdziesiąt dwa centymetry. Gera zdziwiła się - chyba sto sześćdziesiąt dwa? Obrażona
przewodniczka odparła wtedy, że jej mąż ma sto pięćdziesiąt dwa centymetry, a wszyscy
wiedzą, że jest tego samego wzrostu co Napoleon. Teraz historyjka ta wydała im się
niesłychanie zabawna, obie wybuchnęły śmiechem. Lena ucieszyła się z odwiedzin Gery.

Na pożegnanie objęła ją, pocałowała i powiedziała smutno: “Nie zapominaj o mnie”.

29

Tego samego wieczoru, gdy Waria, Nina i Maks byli na balu absolwentów w Domu
Armii Czerwonej, gdy Jura jadł kolację u Wadima Marasiewicza, a Lenę odwiedziła Gera
Tretiak, tego samego wieczoru mniej więcej o ósmej Sofia Aleksandrowna odebrała telefon.
Poinformowano ją, że nazajutrz o dziesiątej rano ma zjawić się w komendanturze więzienia
w Butyrkach w celu widzenia się z synem, Pankratowem Aleksandrem Pawłowiczem.
Przywieźć ciepłą odzież, pieniądze i żywność. Głos w słuchawce brzmiał równo i spokojnie,
mówił człowiek przywykły do codziennego powtarzania tego samego w sposób jasny i
zwięzły. Przekazał, co miał do przekazania, i nie czekając na pytania odłożył słuchawkę.
Sofia Aleksandrowna przeraziła się, że człowiek ten czegoś niedopowiedział, że
zapomniał o czymś ważnym, istotnym, bez czego ona nie zdoła wykonać polecenia, jak
należy. Bała się coś poplątać, pominąć, dlatego też gorączkowo usiłowała zatrzymać w
pamięci to, co on powiedział: “Jutro o dziesiątej, Butyrki, widzenie, ciepłe rzeczy, żywność,
co jeszcze... Aha, pieniądze, pieniądze na drogę...” I żeby o niczym nie zapomnieć, Sofia
Aleksandrowna zapisała sobie wszystko na karteczce. Pieniądze i żywność oznaczają
zesłanie, ciepłe rzeczy - Północ albo Syberię.
Przygotowania trzeba było zorganizować w ciągu tej nocy, toteż Sofia Aleksandrowna
nie miała czasu na rozpacz. Nie mogła sobie tylko darować, że nie przygotowała tego
wszystkiego już dawniej - nie chciała jednak zapeszyć losu przedwczesnym szykowaniem
chłopca do takiej drogi. Sasza ma tam zimowe palto, uszankę, sweter, ciepły szalik,
walonek co prawda nie wziął, ale w kwietniu nie będą mu potrzebne, niezależnie od
miejsca zsyłki. Tak, niezbędne staną się dopiero w zimie, a do zimy zdąży mu je wysłać.
TEraz Sasza potrzebuje butów, tam jest błoto, wilgoć, przepadnie w swoich trzewikach,
buty - to jest to, czego potrzebuje, to, co może uratować życie. Butów Sasza nie ma. A
sklepy już pozamykane. Co tam zresztą sklepy, przecież buty i tak sprzedają tylko na
talony, skąd miałaby wziąć talon? Można kupić buty na bazarze za bajeczne pieniądze,
ryzykując, że wpakują tekturę zamiast skóry. Bazar też już nieczynny...
Wtedy przypomniała sobie, że Wiera, jej siostra, ma na daczy mocne, solidne buty,
rozmiar akurat na Saszę, czterdzieści. Odkupi im inne, zapłaci każdą cenę, ale te muszą
oddać Saszy.
Zadzwoniła do Wiery. Wiera i jej mąż Wołodia wyjechali na daczę, wrócą dopiero
pojutrze. Co za pech!
Młodsza siostra, Polina, nie miała telefonu. Telefon był u sąsiadów, Sofia

Aleksandrowna znała jego numer z czasów, gdy Polina przyjaźniła się z tymi sąsiadami, ale
już od kilku lat nie pozwalali jej korzystać z telefonu, a i Polina prosiła, żeby nie dzwonić.
Sofia Aleksandrowna mimo to zatelefonowała, choć ciążyła jej myśl, że sąsiedzi odmówią,
może nawet ordynarnie.
Odezwał się męski, dziarski, pełnokrwisty głos.
- Najmocniej przepraszam - powiedziała Sofia Aleksandrowna. - Strasznie mi przykro,
że państwa niepokoję, ale sprawa jest niezwykle pilna... Czy mógłby pan poprosić do
telefonu Polinę Aleksandrownę?
- Jaką Polinę Aleksandrownę?
- Waszą sąsiadkę z mieszkania numer dwadzieścia sześć, tylko błagam, niech się pan
nie gniewa, tu mówi jej siostra...
- No, wie pani...
Mężczyzna nie odłożył jednak słuchawki, oddał ją kobiecie.
- Z kim pani chce rozmawiać?
- Przepraszam panią, najmocniej przepraszam - powiedziała Sofia Aleksandrowna. -
Mówi siostra waszej sąsiadki, Poliny Aleksandrowny. Wie pani, jest taka bardzo
nieprzyjemna sprawa, bardzo pilna, i właśnie w związku z tym... czy mogłaby pani poprosić
moją siostrę, niech pani będzie taka dobra...
- Zaraz - niezadowolonym głosem odpowiedziała kobieta.
Sofia Aleksandrowna długo czekała, wreszcie do telefonu podeszła zdenerwowana
Polina, domyślała się już, że z Saszą źle.
- Saszę jutro wywożą - powiedziała Sofia Aleksandrowna. - Trzeba pojechać do Wiery
na daczę, przywieźć buty.
- Nieszczęście, nieszczęście! - zaczęła lamentować Polina. - Igorek ma temperaturę,
Kola przyjedzie dopiero po jedenastej. Co robić? Jak tylko Kola wróci, od razu do ciebie
przyjadę, ale na daczę już nie zdążę.
- Dobrze, przyjedź, pomożesz pakować rzeczy - powiedziała Sofia Aleksandrowna. - A z
tymi butami coś wymyślę.
- Co przywieźć?
- Nic, wszystko jest.
Trudno, będzie musiała jechać sama, choć nie wie, czy nie zabłądzi w niedawno
powstałej osadzie letniskowej z przesiekami zamiast ulic. Nikt nie zna ich nazw, domki
mają poplątaną numerację, sezon letniskowy jeszcze się nie zaczął, nie ma kogo spytać o
drogę. Ale jechać trzeba. Tylko kto w takim razie skoczy do sklepu? Zadzwoniła do Wari.

Wari nie było, Niny też nie. Poprosić Milicę Pietrownę? Nie pojedzie, oszczędza serce, nie
dźwiga nawet garnka z mlekiem, a zakupy trzeba zrobić spore: chleb, suchary, cukier, i
mleko skondensowane, i cytryny, Sasza pozbawiony jest przecież witamin, i kiełbasa
wędzona, i ser, i szynka... Spisała wszystko na karteczce i zapukała do Michaiła Juriewicza.
Michaił Juriewicz był w szlafroku; kleił coś, pochylony nad stołem.
- Tak mi przykro, ale nie mam innego wyjścia. Tu jest spis, tu pieniądze, gdyby nie było
wędzonej kiełbasy, to może być podwędzana, przy tej pogodzie nie zepsuje się, dobrze by
było kupić też coś z ryb, tylko takie niezbyt słone...
Michaił Juriewicz patrzył na nią zafrasowanym wzrokiem.
- Jakże pani pojedzie w nocy za miasto? Kiedy pani wróci?
- Wrócę nocnym, odchodzi o pierwszej z minutami.
- Nie będzie tramwaju.
- Jakoś tam dobrnę.
- Niech pani jedzie do sklepu - powiedział Michaił Juriewicz - a ja pojadę do pani
siostry.
- Co też pan, Michaile Juriewiczu, to daleko, czterdzieści osiem kilometrów, od stacji
dwadzieścia minut drogi, osada nie oświetlona, nie ma ulic ani chodników, błoto, nie
trzeba, jeszcze pana zamordują...
- Niech pani zapisze adres - polecił Michaił Juriewicz - i jeśli pani potrafi, to proszę
narysować drogę, zaraz się ubiorę.
Narysowała szkic i wytłumaczyła wszystko, najlepiej jak umiała. Obok stacji jest kiosk,
w zimie nieczynny, najważniejsze to iść od kiosku w prawo, wtedy od razu trafia się na
właściwą przesiekę. A z przesieki, to trzecia ulica po lewej stronie, tak się nawet nazywa,
Trzecia Zielona, tylko tabliczki nie ma, dzieciaki jeszcze latem zerwały. Dacza numer
dwadzieścia sześć, numer napisany jest na furtce. Daczę łatwo poznać po sztachetach.
Obok stoi szczelny parkan z desek, dalej też jest taki sam parkan, a między nimi sztachety,
to właśnie dacza Wiery. Najważniejsze to iść w prawo od kiosku. Michaił Juriewicz stał
przed nią w kaloszach, w wysokiej futrzanej czapce, poważny i dostojny w swoich
staroświeckich binoklach, a równocześnie, gdy wyobraziło się go człapiącego przez
błotnistą i bezludną osadę - całkiem bezbronny. Będzie szukać całą noc, a przecież jutro
rano musi iść do pracy.
Spojrzała na zegarek i przeraziła się - kwadrans po dziewiątej! Dyżurny sklep zamykają
o dziesiątej.
Tramwaj był zatłoczony, Sofia Aleksandrowna wsiadła na przedni pomost drugiego

wagonu, trudno, niech ją ukarzą, zapłaci, byle nie wysadzili, nikt jej jednak nie karał,
podała pieniądze za przejazd i została na pomoście. Myślała o tym, ile to jeszcze spraw ma
do załatwienia po powrocie ze sklepu, co zrobić z walizką, nie wie, gdzie mogą być kluczyki,
czy zamek działa, dawno już nie używała tej walizki, a bez zamka ani rusz. Sasza może
jechać z kryminalistami, ograbią go ze wszystkiego.
Na myśl, że Sasza może jechać z kryminalistami, że mogą go okraść, skrzywdzić, pobić,
znów odczuła cały ogrom nieszczęść, które spadły na jej syna: napiętnowany, zaszczuty,
otoczony pogardą, pozbawiony wszelkich praw.
Moskwa, przez którą jechała, cała ta plątanina ulic, placów, aut, wystaw, tramwajów,
wydawała jej się czymś nieprawdopodobnym. Wszystko było w ruchu, pędziło dokądś,
nierealne, nienaturalne, mgliste jak koszmarny sen, jakieś figury woskowe, manekiny
zalane mlecznym tramwajowym światłem.
Wreszcie Ochotnyj Riad. Wysiadła. Za kwadrans dziesiąta. Z przystanku widziała ruch
w drzwiach dyżurnego sklepu. Otwarty! Ruszyła w tamtym kierunku, zasapana od
szybkiego marszu. GDy podeszła bliżej, zobaczyła skłębiony przy wejściu tłum, do środka
już nie wpuszczali, ludzie klęli, źli, że spóźnili się o jakieś pół minuty. Niektórzy usiłowali
wepchnąć się do środka, ale bez skutku. Gruba ekspedientka trzymała drzwi.
Sofia Aleksandrowna również chciała wcisnąć się do środka. Nie dała jednak rady.
Krewki, choć niezbyt liczny tłumek napierał na nią ze wszystkich stron. Potem ludzi
zaczęło ubywać, ze sklepu wychodziło coraz mniej klientów, wewnątrz przygaszono światła.
Powoli tłumek rozproszył się. I tylko Sofia Aleksandrowna nie odchodziła. Za każdym
razem, gdy ekspedientka uchylała drzwi, prosiła o wpuszczenie.
Ekspedientka - miała nalaną, czerwoną, odmrożoną twarz - powtarzała opryskliwie:
- Matka, idźcie stąd, nie marudźcie!
- Bardzo panią proszę, niech pani będzie tak dobra...
Ze sklepu wysypała się grupka rozbawionych młodych ludzi, jakiś chłopak zawołał
czystym, dźwięcznym głosem:
- Wpuśćcie babcię po pół litra!
I roześmiane towarzystwo pomknęło w stronę Ochotnego Riadu.
- Bardzo panią proszę, przecież jeszcze otwarte - błagała Sofia Aleksandrowna.
Ekspedientka nie zwracała na nią uwagi, przywykła już do takich upartych, co wieczór
to samo, przyłażą, marudzą, dopóki na drzwiach nie zawiśnie kłódka.
- Gdzie leziesz! Odejdź od drzwi!
Sprzątaczki zamiatały podłogę, rozsypywały żółte trociny, sprzedawczynie zdejmowały

towar z lad, śpieszyły się. Sofia Aleksandrowna stała nadal. Ekspedientka wypuściła
ostatniego klienta i zeszła z posterunku. Sofia Aleksandrowna pchnęła drzwi i weszła do
środka.
- Gdzie?! - podbiegła do niej gruba ekspedientka.
- Nie wyjdę - cicho powiedziała Sofia Aleksandrowna.
- Zaraz milicję wezwę!
- Ja dla syna, do więzienia - Sofia Aleksandrowna patrzyła w tę ordynarną, czerwoną
twarz, twarz przekupki, handlującej na mrozie pierożkami i eskimo. - Jutro go wywożą,
muszę mieć coś dla niego na drogę.
Ekspedientka westchnęła.
- Wszyscy łżą, wszyscy coś tam gadają. A nam przecie też się należy odpocząć.
Soofia Aleksandrowna milczała.
Kobiety wkładały już płaszcze, zapinały torby.
- Michiejewa, obsłuż! - przez cały sklep zawołała ekspedientka.
Przyjechała Polina, a już zupełnie w nocy zjawiła się Wiera w towarzystwie Michaiła
Juriewicza, przywiozła buty. Miały co prawda rozmiar czterdziesty pierwszy, a nie
czterdziesty, ale i tak były dobre.
- Żadne tam chromowe, wyjściowe buciczki, tylko mocne, solidne, do marszu i do
roboty - mówiła Wiera. - Na wełnianą skarpetę dać, i będzie idealnie - ciepło, wygodnie.
Oprócz butów Wiera przywiozła worek turystyczny z szerokimi szelkami, można było
nawet regulować ich długość.
- Jedzenie do worka, rzeczy - do walizki.
Spośród sióstr Wiera była tą najbardziej energiczną i sprytną, właśnie na ów
podmiejski, podmoskiewski sposób. Mąż - myśliwy i wędkarz, dzieci - narciarze i turyści,
mieszkali na daczy, zajmowali się sadem i ogrodem. “Jesteś zbyt potulna” - powtarzała
Wiera Sofii nalegając w swoim czasie, by ta rozeszła się z mężem. Występowała w obronie
siostry, kłóciła się z Pawłem Nikołajewiczem, nie znosiła jego uwag i w końcu w ogóle
przestała bywać u Pankratowów.
Wiera spakowała wszystko sama - zgrabnie i umiejętnie, kazała dołączyć widelec, łyżkę,
nóż i kubek. Sofia Aleksandrowna zupełnie zapomniała o tych rzeczach, o brzytwie też
zapomniała, spakowała tylko to, co zazwyczaj wysyłała w paczkach, a to jest bagaż na
drogę, teraz można zapakować wszystko, teraz wszystko jest już dozwolone.
- Nie dawaj za dużo pieniędzy - radziła Wiera - mogą ukraść w drodze, potem wyślesz
już na miejsce. Na widzeniu powiedz mu: jak dojedzie, niech od razu zadepeszuje, wtedy

wyślesz pieniądze na poste restante. Nic mu nie będzie, wytrzyma, jest młody!
Uspokajały nie tylko słowa, uspokajała przede wszystkim zorganizowana działalność
Wiery, jej energia, zapobiegliwość, było w tym życie, i życie to strzegło życia Saszy.

30

Nina nie zwróciła uwagi na światło, palące się w oknach Sofii Aleksandrowny, a Waria
zauważyła je od razu - Waria wszystko zauważała. Światło nie zaniepokoiło jej jednak.
Sofia Aleksandrowna nie może czasem zasnąć przez całą noc, sama o tym mówiła. Myśli
Wari zaprzątnięte były zresztą czymś innym: jutro wieczorem pojadą z Niną odprowadzić
Maksa i Serafima.
Tańce w Domu Armii Czerwonej trwały do drugiej w nocy. Wiele osób wyszło
wcześniej, chcąc zdążyć na ostatni tramwaj. Nina też miała zamiar wyjść, ale Waria i
Serafim uprosili ją, żeby jeszcze została. Maks uśmiechał się dobrodusznie, Ninka
podporządkowała się więc większości i została.
Szli teraz piechotą przez nocną, zimną Moskwę, Waria była bez kaloszy, w lekkiej
szyfonowej chustce. Serafim narzucił jej na ramiona swój szynel, oddał swoją czapkę.
Waria w świetle latarni przejrzała się w lusterku, czapka opadała na czoło, ale była
twarzowa, wyglądała w niej jak młodziutki zgrabny żołnierzyk. Szła z Serafimem z tyłu,
ręka Serafima spoczywała na jej ramieniu, a gdy Maks i Nina znikali za rogiem, całowali
się, Serafim całował tak, że bolały wargi. Waria nigdy jeszcze nie całowała się naprawdę,
teraz też nie sprawiało jej to przyjemności, po prostu bolało. Rozumiała jednak, co to
znaczy. A znaczy to, że Serafim jest namiętny. Nina na pewno domyślała się, dlaczego
Serafim i Waria zostają w tyle, ale udawała, że tego nie widzi. Również w domu nie robiła
żadnych wymówek, kazała tylko zgasić światło i szybko iść spać - jutro do pracy.
Rano zostawiła na stole karteczkę do wychowawczyni Wari - “Proszę o zwolnienie Wari
Iwanowej po trzeciej godzinie lekcyjnej z powodu ważnej sprawy rodzinnej.” Sprawa
rodzinna - to było odprowadzenie Maksa i Serafima. Dziś jednak Waria w ogóle nie
myślała o szkole. Chciała wyglądać elegancko. Wyjeżdżają absolwenci szkół wojskowych,
na dworcu będzie mnóstwo odprowadzających, będą tamte ładne i dobrze ubrane
dziewczyny, które widziała w Domu Armii Czerwonej, i Waria miała ochotę być ubrana nie
gorzej od nich, wyglądać na dorosłą i poważną, przecież ona też odprowadza swojego
przyszłego męża. Żadnej czerni, coś poważnego, a równocześnie zwracającego uwagę.
Trzeba też inaczej się uczesać, zrobić makijaż, jeśli wyjdzie ze szkoły po trzeciej lekcji,
to nie zdąży, uczy się na popołudniowej zmianie.
Naprędce przygotowała obiad dla Niny, wzięła podręczniki i poszła do Zoi. Zoja też
machnęła ręką na szkołę, została pomóc Wari w robieniu fryzury i podwijaniu rzęs.
Pożyczyła przyjaciółce modne botki z metalowymi sprzączkami i rzecz najważniejszą -

matczyne futro z selskinów, w którym mama od czasu do czasu pozwalała jej pokazać się
na ulicy. Gdy Waria włożyła selskiny, Zoja orzekła, że wygląda w nich zabójczo - dorosła,
postawna dama w eleganckim futrze, w modnych botach i białej chustce, która zresztą też
była własnością mamy Zoi.
Przed piątą Waria zakończyła przygotowania i zadzwoniła do Niny.
- Przyjdę prosto na przystanek.
- Skąd dzwonisz?
- Ze szkoły.
Na przystanku zjawiły się równocześnie.
Nina nie poznała siostry...
- Co to za maskarada?
- Szatnia była zamknięta, wzięłam futro i chustkę Zojki.
- A ona?
- Weźmie moje.
- Gdzie masz książki?
- Zostawiłam w ławce, przecież nie będę ich taszczyć na dworzec.
Szatnia podczas lekcji rzeczywiście mogła być zamknięta, ale Waria i tak kłamie:
zamknięte byłyby również rzeczy Zoi, o ile to faktycznie jej futro. Nina nie miała jednak
ochoty na wypytywanie i dochodzenie prawdy: Waria nie jest już dzieckiem, wkrótce
wyjdzie za mąż, i dobrze, że wyjdzie za Serafima, porządny chłopak, niech dziewczyna
urządza własne życie, jak chce, i swojego Serafima też niech odprowadza, jak chce.
Na dworcu panował ruch, peron zatłoczony był ponad wszelką miarę. Nina i Waria
bezradnie zatrzymały się przy wejściu, ale Maks i Serafim już biegli w ich stronę, machali
rękami, po chwili wszyscy razem szli wzdłuż pociągu do ich wagonu, przeciskali się przez
tłum, bojąc się pogubić wśród ludzi - też śpieszących się, też szukających swoich bliskich,
wśród mężczyzn, kobiet z węzełkami pełnymi podarunków na drogę, wśród dziewcząt z
kwiatami, obejmujących i całujących tych wspaniałych chłopców, świeżo upieczonych
dowódców Armii Czerwonej w bluzach ściągniętych skórzanymi pasami, bez czapek, czapki
i szynele zostały w wagonach... Młodość, radość, tężyzna, a równocześnie powaga - to
właśnie groźna zbrojna siła państwa radzieckiego. I Nina rozumiała, że ci dziarscy chłopcy
o rumianych policzkach pierwsi pójdą w bój, pierwsi przyjmą na siebie każde uderzenie.
Pomyślała, że jej miejsce jest przy Maksymie, takim silnym, spokojnym. Gdy odjedzie,
będzie jej brakowało tego spokoju, tej dobrodusznej pewności.
Waria tymczasem rozkoszowała się zakochanym spojrzeniem Serafima i spojrzeniami

że to właśnie ja mu to załatwiłem, to może pan wierzyć.
Na widok Borysa kucharka odłożyła chochlę, wytarła ręce w fartuch i wyszła z kuchni.
- Barszcz dziś mamy, Borysie Sawieliewiczu, i boeuf Stroganow z pur~ee, a jeśli pan
poczeka, to kartofli podsmażę - pochyliła się ku niemu - jest i buteleczka krowiego...
- Proszę podsmażyć - łaskawie zgodził się Borys.
- Wyjeżdża pan, Borysie Sawieliewiczu?
- A wyjeżdżam - zmarkotniał Borys. - Otręby przywieźli?
- Przywieźli, cztery worki, na jutro obiecali przywieźć jeszcze. A kalkulację znowu
pokręcili, gulasz wychodzi o osiem kopiejek taniej. I ze zdunem nie załatwili, piec dymi,
oczy bolą.
Rozmawiała z nim jak z człowiekiem, przy którym wszystko idzie dobrze, a teraz, skoro
wyjedzie, to zaczną się różne kłopoty. Borys zaś całym swoim zachowaniem zdawał się
potwierdzać, że trudno, taki to już porządek rzeczy; najwyraźniej cieszyła go świadomość,
że choć nic już w Kańsku nie znaczy, to ludzie nadal okazują mu szacunek.
- Ja tu gadam, a wy przecie głodni - zreflektowała się kucharka.
- Zanim ja tu nastałem - powiedział Borys - w stołówce pracowało pięć osób, a teraz
tylko dwie: ona i pomoc kuchenna. Ta kucharka jest tu i kasjerką, i kelnerką, i
kierowniczką. Stołówka to zresztą nic. Mógłbym opowiedzieć panu, czego dokonałem przez
te dwa miesiące, ale nikogo to już nie interesuje. Nie ma u nas ludzi niezastąpionych: dziś
ja, jutro ty. Chociaż... jak się tak dobrze zastanowić, to słowa te nie mają sensu. Jeżeli w
bibliotece nie ma Puszkina, to mogę zastąpić go Tołstojem, ale będzie to przecież Tołstoj, a
nie Puszkin. Na moje stanowisko wyznaczono innego, a to już jest inny Puszkin...
Do stołówki nieśmiało wszedł jakiś nieduży człowieczek. Młody, lecz przygarbiony,
niechlujny, nie ogolony, na głowie kaszkiet ze złamanym daszkiem, długa obszarpana
kurtka, narzucona na brudną rubaszkę, poobrywane guziki, zniszczone buty. Bezkształtne
watowane spodnie, workowato obwisłe na kolanach, dyndające tasiemki. - A, Igor! -
powitał go Borys. - No chodźże tu, chodź!
Igor podszedł, uśmiechając się niepewnie. Sasza zobaczył błękitne oczy, chudą białą
szyję.
- Czapkę zdejmij, tu jest stołówka! - powiedział Borys.
Igor zdjął czapkę, zmiął ją w rękach, jasne, dawno nie strzyżone i nie myte włosy
sterczały na wszystkie strony.
- Co słychać? - spytał Borys.
- Nic, dobrze - Igor ukazał w uśmiechu rzadkie zęby.

- Jak dobrze, to dobrze. A że nic, to nic. Znowu cię wyrzucili?
- Nie, dlaczego? Nie pozwalają wyjechać.
W jego przyjemnym, inteligenckim głosie było coś szczególnego, ale Sasza nie potrafił
uświadomić sobie co. Głos ten zapadał w pamięć.
- Igor pracował w biurze inwentaryzacyjnym - wyjaśnił Borys - robota czysta i łatwa -
robić pomiary budynków, kreślić plany - i akordowa - można nieźle zarobić. Mąż ów
jednak leniwym jest, przynosi te plany, a plany są poplamione masłem. Czyżbyś był w
posiadaniu masła, Igorze? To smaruj nim chleb, a nie rysunki techniczne! A z tym
wyjazdem, to bujasz. Połowa każdego etapu zostaje w Kańsku, ty też bmógłbyś się tu
dobrze urządzić, gdybyś był człowiekiem.
Igor uśmiechnął się z miną winowajcy, miął kaszkiet w rękach.
- No dobrze! - Borys skończył swoje kazanie. - Jeść chcesz? Oczywiście - tak! Pieniądze
masz? Oczywiście - nie!
- Na dniach powinienem dostać za osiem rysunków...
- O tych ośmiu rysunkach słyszę już od dwóch miesięcy.
Borys zawołał:
- Mario Dmitriewno, niech mu pani da jeść, ja płacę.
Kucharka niechętnie podała przez okienko talerz barszczu i kromkę chleba. Igor
wepchnął czapkę do kieszeni, i z chjlebem pod pachą ruszył do oddalonego stolika,
niezgrabnie trzymając przed sobą talerz z zupą.
- Kto to jest? - spytał Sasza.
- Tutejsza znakomitość, bardzo malownicza postać. Poeta. Syn białego emigranta. W
Paryżu stał się zajadłym komsomolcem, przyjechał do ZSRR i proszę, już jest w Kańsku.
- Za co?
- Zadaje pan naiwne pytania. Bunt tępimy już w zarodku. Na przykład, skoro ja
opowiedziałem niewłaściwy dowcip, to świadczy to o określonym kierunku biegu moich
myśli i dowodzi, że w sprzyjających warunkach mogę być zdolny do działań
antyradzieckich. Pan wydał nieprawomyślną gazetkę ścienną, jutro wyda pan pisemko
podziemne, a pojutrze ulotki. To nawet humanitarne: za gazetkę dostał pan trzy lata, za
ulotki państwo musiałoby pana rozstrzelać, czyli uratowano panu życie. Igor wychował się
w Paryżu, jest synem emigranta, człowieka pokrzywdzonego przez rewolucję, a więc
osobnikiem, po którym można spodziewać się wszystkiego. Jest rzeczą całkiem logiczną, że
należy go izolować - dla jego własnego dobra.
Igor siedział w kącie, pośpiesznie jadł swój barszcz.

Patrząc na niego Borys powiedział:
- Prosty człowiek sam po sobie sprząta i dlatego w każdych warunkach pozostanie
człowiekiem. Arystokrata przyzwyczajony jest do tego, że sprzątają po nim inni, i gdy nie
ma tych innych, przekształca się w bydlę. Monsignor nie uważa za stosowne pracować,
dojada resztki po stołówkach, wyrzucają go z kwatery - brudas! Napożyczał od wszystkich
pieniędzy, nikomu nie oddaje. A chyba pan przecież rozumie, że wśród zesłańców nie ma
krezusów. Sami go zresztą rozpuścili: cackali się z nim jak z jajkiem. Wiadomo - poeta! I to
z Paryża! Ach, Paryż! Francja! Trzej muszkieterowie! Dumas-ojciec! Dumas-syn! On boi
się tylko mnie: tamci nie dają żreć, a ja daję. Dlatego tak pokornie znosi moje reprymendy,
choć w duchu gardzi mną jako prostakiem i chamem. Teraz wyjadę nad Angarę, a on
zdechnie tu beze mnie z głodu! Najciekawsze jest jednak coś innego. On czeka na swoją
Dulcyneę. Jeżeli się zjawi, to będzie pan świadkiem widowiska, jakiego nigdy jeszcze pan
nie widział. A otóż i ona.
Do stołówki weszła uderzająco piękna, mniej więcej trzydziestoletnia kobieta,
majestatyczna bogini o wyrazistych ustach. Spokojnym spojrzeniem obrzuciła wnętrze
stołówki, obojętnie skinęła Borysowi, ten ukłonił się z powściągliwą godnością. Potem
zobaczyła Igora, pochłaniającego w kącie swoją zupę.
- Taka kobieta i taki wyskrobek - mruknął załamany Borys.
- Kim ona jest?
- Przyjechała z Leningradu, poszukuje zesłanego męża, no i masz ci los - zakochała się
w tej pokrace. Siedzą tu dzień w dzień, on czyta jej swoje wiersze, a ona wpatruje się w
niego jak w portret Doriana Graya.
Kobieta opowiadała coś Igorowi, Igor chichotał, zgarniał ze stołu okruchy i wrzucał je
do ust. Rozmemłany, ruchliwy człowieczek bez cienia wdzięku. Po jakimś czasie kobieta
wstała, podeszła do okienka, kucharka tym samym niezadowolonym gestem podsunęła jej
talerz barszczu. Igor wstał niezdecydowanie, chciał pomóc, ale usiadł z powrotem. Gdy
kobieta poszła po chleb i sztućce, znów ruszył za nią, lecz zawrócił.
Jadła, teraz on coś opowiadał, twarz miał młodą, a zarazem wyniszczoną. Ona słuchała,
czasem kiwała głową. Potem przyniosła drugie, połowę porcji przełożyła na swój talerz,
resztę podsunęła Igorowi.
- Ale to żre! - zżymał się Borys. - Może tak zapychać kałdun od rana do nocy, obeżre
nawet ukochaną kobietę! Ludzie potrafią zachować człowieczeństwo nawet w o wiele
gorszych warunkach. A w co zamienił się ten paryski boulevardier? I niech pan nie myśli,
że to takie bezbronne, uduchowione stworzenie. O nie! Jest bezczelny, cyniczny, i w duchu

śmieje się z tych, których naciąga. Pasożyt! Oszczędza siebie, a oszczędzać siebie - to
znaczy nie oszczędzać innych, tak mawiał jeszcze mój dziadek - cadyk. Przyjechał do ZSRR!
Myślał, że robi straszny zaszczyt Związkowi Radzieckiemu, a tu, jak się okazuje, trzeba
pracować... Nie chciał, więc społeczeństwo odtrąciło go, wypchnęło poza nawias.
- Najlepiej byłoby wepchnąć go z powrotem do Paryża - zażartował Sasza.
Kobieta skończyła jeść, odsunęła talerz, i oparłszy podbródek na splecionych dłoniach
patrzyła na Igora.
On zaś sposępniał, odchylił się na oparcie krzesła, zwiesił głowę i zaczął coś mamrotać.
Były to wiersze, Igor mówił cicho, do Saszy dolatywały tylko pojedyncze słowa:
krzyżowcy, mury Jerozolimy, żółte piaski, palące słońce pustyni, kobiety, czekające na
rycerzy, którzy nigdy nie wrócą.
- No i jak się to panu podoba? - spytał Borys półgłosem. - Dzielni rycerze i piękne
damy. Tutaj, w Kańsku, w stołówce “Skupu futer”!
Tak, rzeczywiście śmieszne. A jednak było coś urzekającego w tej scenie, w nieobecnej
twarzy Igora, w głębokim spojrzeniu zasłuchanej kobiety.
Sasza stłumił w sobie chwilowe rozdrażnienie. Było ono efektem nietolerancji, w której
go wychowano.
Powiedział więc do Borysa:
- Bądźmy wyrozumiali.

2

Stalin przyszedł na salę obrad, gdy narada w kwestii Generalnego Planu Przebudowy
Moskwy miała się już ku końcowi. Wiedział, co powie Kaganowicz w referacie
wprowadzającym, czytał też tekst wystąpienia Bułganina. Wszystkie wnioski i opinie w tej
sprawie zostały już mu przedstawione, dwukrotnie omawiano je na posiedzeniach Biura
Politycznego, zdążył więc wyrobić sobie własny punkt widzenia. Ten punkt widzenia
znalazł swój wyraz w Generalnym Planie Przebudowy Moskwy. Plan Generalny - to właśnie
jego punkt widzenia.
Gdy wszedł, wszyscy wstali z miejsc, jak zwykle zerwała się narastająca burza
oklasków. Stalin gestem powitał zebranych i usiadł, dając im tym samym znak, by też
usiedli.
Ktoś kończył właśnie swoje wystąpienie. Udając, że uważnie słucha, Stalin zaczął
rysować na kartce papieru ruiny starodawnych cerkwi w Ateni, odległej o jakieś dziesięć
kilometrów od Gori. W Ateni mieszkali klienci jego ojca, szewca Dżugaszwili. Ojciec
odnosił klientom gotową robotę, a niekiedy zostawał w Ateni na dzień lub dwa.
Często zabierał ze sobą małego Josifa. Wyruszali z Gori wczesnym rankiem i szli
wzdłuż winnic, położonych nad brzegiem Tany, aż do ruin tych starodawnych cerkwi w
Ateni, w tej maleńkiej wiosce było ich dziewięć czy dziesięć, wśród nich cerkiew monastyru
Syjońskiego, uwieńczona kopułą, i, według legend, zbudowana jeszcze w siódmym wieku.
Na jej frontonie zachowały się rzeźby, przedstawiające historyczne postaci tamtej epoki, w
środku zaś można było obejrzeć freski, również przedstawiające postaci historyczne.
Wszystkie najbardziej znane pomniki przeszłości to zabytki architektury. Materiał
zapewnia im długowieczność, stoją na otwartej przestrzeni, są powszechnie dostępne,
każdy może je obejrzeć, jeśli nie w naturze, to na fotografiach lub reprodukcjach. Lenin
także doceniał znaczenie form przestrzennych, był przecież zwolennikiem propagandy
monumentalnej. Lenin rozumiał ją jednak jako środek do zaszczepienia w świadomości
mas nowych autorytetów historycznych. W istocie zaś zadaniem propagandy
monumentalnej jest unieśmiertelnienie epoki. Ile zostało z pięćdziesięciu powstałych
wówczas pomników? Jeden? Dwa?
Pomnikiem Jego epoki będzie Moskwa, miasto, które on zbuduje od nowa, tylko
miasta są długowieczne. Skromna architektura lat dwudziestych była błędem.
Przeciwstawienie rewolucyjnego ascetyzmu ostentacyjnemu przepychowi NEP-u
umożliwiło działalność architektom-formalistom, odrzucającym całą spuściznę klasyczną.

W architekturze nie można odrzucać tej spuścizny, wręcz przeciwnie, należy czerpać z niej
w jak najwyższym stopniu.
Piotr rozumiał to i budował Petersburg właśnie według wzorców klasycznych, dlatego
też z architektonicznego punktu widzenia Leningrad jest miastem, chociaż miastem
minionych wieków - trzyma się ziemi. Moskwa zaprezentuje się przyszłym pokoleniom
jako miasto wystrzelające w górę. Wysokościowce, ujęte w formy klasyczne - oto przyszły
styl Moskwy. Pierwszym wysokościowcem będzie Pałac Rad. Jego budowę zaproponował
Kirow w dwudziestym drugim roku na Pierwszym Zjeździe Rad. Kto dzisiaj o tym pamięta?
Pałac Rad wzniesie On, wzniesie jako architektoniczne centrum nowej Moskwy, przebije
nowe arterie, przerzuci nowe mosty, zbuduje metro, bulwary, nowoczesne domy
mieszkalne i gmachy urzędów, hotele, szkoły, biblioteki, teatry, kluby, założy parki i
ogrody. Wszystko to stanie się monumentalnym pomnikiem Jego epoki.
Takie właśnie myśli wywołało w Stalinie wspomnienie ruin starodawnych cerkwi w
Ateni.
Wtedy, w dzieciństwie, te na wpół zrujnowane świątynie fascynowały go swoją
dźwięczną pustką, swoją prastarą tajemnicą.
I teraz, siedząc z boku długiego stołu prezydialnego, kreślił na kartce papieru proste
linie ich konturów. Nie umiał rysować, lecz linie proste udawały mu się wspaniale nawet
bez linijki - miał pewną rękę.
- Głos ma towarzysz Stalin - oznajmił Kaganowicz.
Znów wszyscy wstali, znów nieunikniona owacja, zwyczajowa burza oklasków.
Stalin wszedł na trybunę, gestem uciszył salę i zaczął cicho:
- O konieczności przebudowy Moswkwy mówiło się tu wystarczająco dużo. Nie muszę
chyba powtarzać tego wszystkiego. Stara drewniana Moskwa z jej wąskimi uliczkami,
zakamarkami i ślepymi zaułkami, z jej chaotyczną zabudową, z ubogimi domami i
ponurymi robotniczymi koszarami, z jej przedpotopowymi środkami komunikacji w żaden
sposób nie może zadowalać moskiewskich ludzi pracy.
Zrobił pauzę, wsłuchał się w pełną napięcia ciszę - nie przerywał jej żaden dźwięk,
żaden szmer.
- Za władzy radzieckiej - kontynuował Stalin jeszcze ciszej - uczyniliśmy bardzo wiele
dla poprawy warunków bytowych ludzi pracy Moskwy. Robotników, którzy gnieździli się w
piwnicach, przesiedliliśmy do normalnych mieszkań, zagęszczając powierzchnię
mieszkalną przedstawicielom byłych klas posiadających. Powstały liczne szkoły dla dzieci
robotników, kluby robotnicze i pałace kultury. Nasze osiągnięcia w tej dziedzinie są

znaczne, i napełniają słuszną dumą serca ludzi radzieckich. Musimy jednak myśleć o
przyszłości. Przewodzić - to znaczy przewidywać. Powinniśmy stworzyć plan, obliczony na
dziesięciolecia. Planem takim będzie właśnie Generalny Plan Przebudowy Moskwy.
Zszedł z trybuny, przespacerował się po proscenium, na sali w dalszym ciągu panowała
niczym nie zmącona cisza.
Stalin wrócił na trybunę i mówił dalej:
- Urzeczywistniając ten plan będziemy musieli walczyć na dwa fronty: z tym, by
Moskwa pozostała “wielką wsią”, a równocześnie - z nadmierną urbanizacją. Nie
powinniśmy niewolniczo naśladować wzorów zachodnich. Moskwa to miasto
socjalistyczne, stolica socjalistycznego państwa, i to właśnie musi określać jej kształt. To
nie jest miasto, gdzie bogacze mieszkają w pałacach, a robotnicy w lepiankach, lecz
przeciwnie, miasto, w którym właśnie robotnikom stworzone zostaną najlepsze i
najdogodniejsze warunki życia.
Wynika z tego pierwsze zadanie planu - uczynić miasto wygodne dla życia. Powinniśmy
wznieść nowe komfortowe kompleksy mieszkalne, byłoby wskazane, żeby mieściły się one
w strefach zieleni. Powinniśmy zabudować wygodnymi i pięknymi domami nadbrzeża rzek
Moskwy i Jauzy, co da nam pięćdziesiąt kilometrów nowoczesnych ulic. Powinniśmy
zbudować nowe domy przy głównych ulicach miasta, usunąć to, co stare, rozszerzyć
najważniejsze arterie do pięćdziesięciu-siedemdziesięciu metrów, i w ten sposób rozwiązać
problemy komunikacyjne Moskwy dla dobra ludzi pracy.
Stalin znów zrobił pauzę. Wiedział, że mówi rzeczy powszechnie znane; wiedział też
jednak, że ci, którzy go słuchają, przyjmą te słowa jako objawienie, ponieważ mówi je On.
- Przechodzę do drugiego zadania - zaczął znowu. - Oto ono. Stolica pierwszego na
świecie państwa socjalistycznego powinna być miastem pięknym. Jeszcze u zarania naszej
państwowości pod kierownictwem wielkiego Lenina opracowany został plan propagandy
monumentalnej, wielki Lenin chciał, by epoka nasza wzniosła pomniki, uwieczniające ją na
całe stulecia - ta idea Lenina jest dla nas święta, musimy kontynuować ją i rozwijać.
Jednakże w tamtych latach byliśmy biedni, byliśmy zmuszeni zadowalać się skromnymi
rozwiązaniami architektonicznymi. Otworzyło to, niestety, drogę formalizmowi, a
formalizm to sztuka niezrozumiała dla mas, to obca nam sztuka. Obecnie jesteśmy już
jednak wystarczająco bogaci i potężni, by sięgać przede wszystkim do wzorców
klasycznych. Oczywiście, nie będziemy naśladować ich niewolniczo, tak jak uczynili to
budowniczowie Petersburga. Formy klasyczne powinniśmy napełnić nową, socjalistyczną
treścią.

3

Rano Borys poszedł umawiać się z woźnicą. Sasza zasiadł do pisania listów.
...(Kochana mamo!)
Z wyrokiem zapoznał się w tym samym pokoju, w którym był przesłuchiwany. Jakiś
funkcjonariusz odczytał orzeczenie OSO.[ Posiedzenie Specjalne.] Artykuł pięćdziesiąty
ósmy, punkt dziesiąty, administracyjna zsyłka do Syberii Wschodniej na trzy lata z
zaliczeniem aresztu w śledztwie.
- Podpiszcie!
Sasza przeczytał dokument. Może dowie się, za co dostał trzy lata? Nie, nic tam nie ma.
To nawet nie wyrok, a kolejny punkt jakiejś listy, na której figurował jako numer piąty,
dwudziesty piąty, a może trzysta dwudziesty piąty.
Podpisał się. Wyrok przedstawiono mu rano, w dzień było widzenie z mamą,
wieczorem wyprawiono go w drogę.
W przeddzień zjawił się strażnik, wręczył papier i ołówek.
- Kogo wzywacie na widzenie?
Mama, ojciec... Waria? Może napisać: Waria Iwanowa - narzeczona. Narzeczoną mają
obowiązek wezwać. Tylko dlaczego akurat Waria? Czy on ją kocha? Albo ona jego? A
jednak zapragnął zobaczyć właśnie Warię. “Kwiatku pachnących prerii, twój śmiech się
wokół perli...” Brakowało mu jej dźwięcznego głosu... Nie wymienił jednak Wari: nie
wiadomo, czy Waria chce tego spotkania, czy czeka na niego, czy go potrzebuje?
Strażnik wprowadził Saszę do maleńkiej celki i wyszedł, zamykając za sobą drzwi.
Sasza siedział przy stole i myślał, jak przerazi się mama, gdy zobaczy go z brodą, i jak
strasznie będzie się czuła, idąc tymi więziennymi korytarzami.
Zazgrzytał klucz, mignęła twarz strażnika, potem twarz matki, jej siwe włosy. Strażnik
stanął bokiem, odgradzając Saszę tak, aby mama nie mogła do niego podejść, wskazał jej
krzesło po drugiej stronie stołu. I mama, mała, siwa, z opuszczoną głową pośpiesznie
podreptała na wyznaczone miejsce. Dopiero gdy usiadła, spojrzała na syna, i od tej chwili
nie odrywała już od niego wzroku. Jej wargi drżały, głowa trzęsła się nerwowo.
Sasza patrzył na nią, uśmiechał się, serce mu pękało. Jak bardzo postarzała się matka,
jak żałośnie wyglądała, ile cierpienia było w jej oczach! Przyszła w swojej starej wytartej
jesionce, mówiła o niej “moja gabardyna”, ten płaszcz przypomniał Saszy, że na świecie jest
już wiosna, a on nie widział mamy od stycznia.
Dolna połowa okna zamalowana była na biało, przez górną wlewało się wiosenne

słońce, jego promienie padały na przeciwległy kąt, gdzie siedział obojętny strażnik.
- Chciałem się ogolić, ale nie zdążyłem, nie było dziś fryzjera - powiedział Sasza siląc się
na wesołość.
Patrzyła na niego w milczeniu, nie mogła opanować drżenia warg i głowy, z trudem
powstrzymywała łzy.
- Tutejszy fryzjer to samouk, zacina, nikt nie chce do niego chodzić, jak myślisz - do
twarzy mi z brodą? Może ją zostawić?
Nadal nic nie mówiła, kiwała tylko głową i patrzyła na niego.
- Jak tam wszyscy? Żywi, zdrowi?
Miał na myśli swoich przyjaciół - czy z nimi wszystko w porządku?
Zrozumiała to pytanie.
- Wszystko dobrze, wszyscy zdrowi.
Myśl, że ze wszystkimi jest dobrze, a tylko z Saszą źle, tylko z nim jednym jedynym, nie
wiadomo dlaczego tylko i wyłącznie właśnie z nim - ta myśl była nie do wytrzymania.
Ukryła twarz w dłoniach i rozpłakała się.
- Przestań, muszę ci coś powiedzieć.
Wyciągnęła chusteczkę, otarła łzy.
- Będę apelować, moja sprawa to głupstwo, związana z instytutem.
Strażnik przerwał mu od razu:
- O sprawie nie rozmawiać!
Mama nie przestraszyła się jednak, nie było już w niej tego strachu, który dawniej
ogarniał ją przy każdym zetknięciu się z arogancką siłą urzędów i instytucji. Jej twarz
przybrała dobrze znany uparty wyraz, mama panowała nad sobą, słuchając Saszy,
wysłuchała go do końca. To było coś nowego.
- Wyjeżdżam do Nowosybirska, wszystko będzie dobrze.
Nie chciał użyć słowa “Syberia”, i powiedział “Nowosybirsk”.
- Jak tylko przyjadę na miejsce, przyślę telegram, a potem napiszę. Pójdę tam do
jakiejś pracy, więc nie przysyłaj pieniędzy.
- Przekazałam dla ciebie sto pięćdziesiąt rubli.
- Po co tak dużo?
- I jedzenie, i buty.
- Buty - to dobrze, ale jedzenie niepotrzebne.
- I ciepłe skarpety, i szalik - podniosła głowę. - Ile ci dali?
- Tyle co nic - trzy lata wolnej zsyłki. Za pół roku wrócę. Tata przyjeżdżał?

- Był w styczniu, teraz nie mogłam go ściągnąć, dopiero wczoraj zadzwonił. Jak twoje
zdrowie?
- Świetnie! Nie chorowałem, karmią doskonale, po prostu kurort!
Udawał wesołość, chciał dodać jej otuchy, matka widziała jednak jego cierpienie, sama
też cierpiała, kwitowała uśmiechem te żałosne żarty, też chciała dodać mu otuchy, niech
wie, że nie jest sam, że będą o nim myśleć.
- Wiera tak żałowała, że nie wezwałeś jej na widzenie, przyjechała ze mną, ale jej nie
wpuścili, i Poliny też nie wpuścili.
Nie pomyślał jakoś o ciotkach.
Plącząc przygotowane wcześniej słowa z tymi, które przyszły jej teraz do głowy
powiedziała:
- Uważaj na siebie, wszystko minie, o mnie się nie martw, idę do pracy.
- Do jakiej pracy?
- Do pralni, będę przyjmować bieliznę, na bulwarze Zubowskim, całkiem blisko, już się
umówiłam. Ale to jeszcze nie teraz, dopiero jak pojadę do ciebie i wrócę.
- Po co masz do mnie przyjeżdżać?
- Przyjadę.
- Dobrze, uzgodnimy to jakoś - powiedział Sasza pojednawczym tonem. - Przychodził
ktoś z instytutu?
- Taki malutki, garbaty...
Runoczkin! A więc z kolegami wszystko w porządku.
- Co mówił?
- O zastępcy dyrektora...
Kriworuczko! A więc jest tutaj. Diakow nie kłamał.
- O niego właśnie chodzi - powiedział Sasza.
Strażnik wstał.
- Koniec widzenia.
- O niego chodzi - powtórzył Sasza. - Przekaż Markowi.
Pokiwała głową na znak, że rozumie; Saszę aresztowano z powodu zastępcy dyrektora,
trzeba powtórzyć to Markowi. Powtórzy, choć wie, że to nic nie pomoże. W ogóle nic już
nie pomoże. Niech będzie tak jak jest, byle nie gorzej. Trzy lata jakoś miną, kiedyś przecież
się skończą.
- I przekaż mu jeszcze, że nic o nim nie mówiłem.
Strażnik otworzył drzwi.

- Wychodźcie, obywatelko!
Sasza wstał, objął matkę, przylgnęła do jego ramienia.
- No widzisz - powiedział Sasza, głaszcząc ją po miękkich siwych włosach - wszystko w
porządku, a ty płaczesz...
- Obywatelko, wychodźcie!
Nie wolno podchodzić do siebie, nie wolno obejmować się i całować, ale i tak wszyscy
podchodzą, obejmują się, całują...
- No, dalej, dalej - strażnik wytrenowanym gestem popchnął matkę w kierunku drzwi. -
Było powiedziane: wychodzić!
Sasza napisał w liście, że wszystko dobrze, jest zdrowy i wesoły, niczego mu nie trzeba
przysyłać. A pisać należy do wsi Boguczany w okręgu kańskim, na poste restante.
Borys wrócił zły - nikt nie chce jechać, droga kiepska, chłopi żądają niesłychanych
pieniędzy. A komendantura nie czeka - jedź, radź sobie jak możesz. Na koszty etapu dają
grosze - i za połowę drogi nie wystarczy.
Obiad jedli w znajomej już stołówce “Skupu futer”. W kącie, przy pustym stoliku
siedział nastroszony Igor.
- Hrabia na posterunku - zauważył Borys. - Czeka na mnie i na Dulcyneę. Jej będzie
czytać wiersze, a mnie chce naciągnąć na darmowy obiad. Nie doczeka się, sam jestem
teraz bezrobotny.
Tym razem kucharka nie wyszła do Sołowiejczyka, urzędowała w kuchni, trzaskając
głośno rondlami i aluminiowymi talerzami.
- Rozpuścił go pan, Borysie Sawieliewiczu, siedzi tak od rana, lezie na oczy, pracownicy
patrzą, tu nie schody pod cerkwią, żeby rękę po prośbie wyciągnąć.
- Pomówię z nim.
Borys nie był już kierownikiem, ale kucharka tak jak poprzedniego dnia dorzuciła mu
do talerza dodatkową łyżkę śmietany.
- Trzeba zrozumieć jej sytuację - powiedział Borys. - To nie jest kuchnia dobroczynna
dla żebraków, ona tu za wszystko odpowiada.
- Ale on jest głodny - odparł Sasza.
- Wie pan co, Sasza - gniewnie zaoponował Borys - zesłańców urządziłem w tej
stołówce ja. Teraz jest mi oczywiście wszystko jedno, bo wyjeżdżam. Dla tych, którzy
zostają, jest to jednak kwestia życia lub śmierci. A skończy się to tak, że ich stąd przepędzą.
Uprzedzałem: przychodźcie koło drugiej, kiedy ci ze “Skupu futer” już zjedzą, nie
rozrabiajcie, nie leźcie im w oczy, ma być cicho, spokojnie i dyskretnie. Ale nie! Ten musi

przyłazić tu od samego rana, siedzi cały dzień, wyjada resztki, czyta swoje wiersze, a
wiersze, sam pan rozumie, bywają różne, i amatorzy wierszy też bywają różni...
- W Paryżu ludzie przesiadują w kawiarniach, plotkują, Igor przywykł do tego...
- A ja przywykłem do ciepłego klozetu - przerwał mu Borys - do wanny, telefonu i
restauracji, a teraz, jak pan widzi, odwykłem.
- Dajmy mu zjeść ostatni raz - zaproponował Sasza. - Niech go pan zawoła, ja zapłacę.
Borys wzruszył ramionami, zmarszczył brwi, kiwnął na Igora palcem.
Igor czekał na ten znak, ożywił się, wstał od stolika i podszedł, uśmiechając się
przymilnie.
- No jak, dostałeś pieniądze za te rysunki? - spytał Borys.
- Mam dostać na dniach.
- A gdzie dama?
- Waleria Andriejewna wyjechała do Leningradu.
- Na zawsze?
- Na zawsze.
- “Dziwne spotkanie nasze, i pożegnanie dziwne” mruknął Borys. - No siadaj.
Igor usiadł skwapliwie, położył zmiętą czapkę na stole, potem zreflektował się,
przełożył ją na kolana.
Borys wskazał Saszę.
- Jutro nas...
Igor ukłonił się Saszy. Sasza odpowiedział uśmiechem.
- A więc - ciągnął dalej Borys - jutro wysyłają nas nad Angarę. Załatwiłem sprawę tak,
że ciebie i innych będą tu nadal wpuszczać. Ale już najwyższy czas, żebyś zrozumiał, że to
nie kawiarnia na Montmartrze.
- Rozumiem - wyszeptał Igor ze zwieszoną głową.
- To jest zamknięta stołówka zakładowa. Zjadłeś obiad, i do widzenia. Nie masz
pieniędzy, to nie przychodź. Taki tu obowiązuje porządek. A ty naruszasz ten porządek.
Jeżeli przestaną cię wpuszczać, to jeszcze pół biedy. Ale przez ciebie przestaną tu
wpuszczać innych zesłańców. Zrozumiałeś?
- Zrozumiałem, ale ja nie jestem zesłańcem - pośpiesznie odpowiedział Igor.
- Ach tak! A kimże to jesteś, jeśli wolno wiedzieć? - spytał Borys z ironią.
- Nie sądzili mnie, wezwali i powiedzieli: jedźcie do Kańska, będziecie tam mieszkać.
- Meldować się chodzisz?
- Chodzę.

- Paszport masz?
- Nigdy nie miałem radzieckiego paszportu.
- Wyjechać stąd możesz?
- Nie.
- No to jesteś taki sam jak my. A teraz chodź!
Borys i Igor podeszli do okienka, wrócili: Igor niósł talerz z barszczem, Borys - chleb i
sztućce.
- Jedz! - rzucił Borys - i nie śpiesz się, nikt ci nie zabierze.
Igor jadł w milczeniu, pochyliwszy się nad talerzem.
- Jesteś przecież artystą, możesz rysować portrety.
Igor odłożył łyżkę, otarł palcem usta.
- Nie chcą, mówią, że fotografie podobniejsze, i tańsze.
- No to zacznij bazgrolić jakieś pejzażyki - nalegał Borys - tutaj to lubią. Na święto
możesz zrobić dekoracje dla klubu, dorobisz sobie. Trzeba tylko ruszyć głową, a nie uważać
się za arystokratę.
- Nie uważam się za arystokratę - wyszeptał Igor.
- Łżesz, uważasz się. A mnie uważasz za prostaka.
Igor zaprzeczył ruchem głowy.
- Nie, nie za prostaka.
- Tak? A za kogo?
Igor opuścił wzrok, ręka z łyżką znieruchomiała w powietrzu.
- Uważam pana za żłoba.
I jeszcze niżej pochylił się nad talerzem.
Sasza nie mógł powstrzymać uśmiechu.
Borys zbladł.
- Dla mnie to nic nowego. Cham, prostak, żłób - to jedno i to samo. Przynajmniej w
Rosji. Nie wiem, jak jest w Paryżu. Ponieważ jednak prostacy, przepraszam, żłoby, muszą
karmić jaśnie panów szlachtę, to zostawiam ci siedem rubli - Borys wyjął z kieszeni
pieniądze i odliczył siedem rubli - na dziesięć obiadów. Pieniądze zostawię w kuchni, bo
inaczej przeżresz je w jeden dzień. A potem, gdy już wepchniesz w siebie te dziesięć
obiadów, będziesz musiał znaleźć sobie innego żłoba, co jest raczej wykluczone, albo
weźmiesz się do pracy, co jest raczej wątpliwe, albo zdechniesz z głodu, co jest najbardziej
prawdopodobne.
Podszedł do okienka, pomówił z kucharką, wręczył jej pieniądze, kucharka z

niezadowoleniem cisnęła je na talerz, pełniący rolę kasy.
Sasza wstał. Igor wstał również. Czapka spadła mu z kolan na podłogę, schylił się więc i
podniósł ją.
Sasza wyciągnął do niego rękę.
- Do widzenia, mam nadzieję, że w końcu jakoś się pan urządzi.
- Postaram się - odpowiedział Igor smutno.
- Bywaj! - oschle dodał Borys.
Rano pod dom zajechał chłop w podartej kapocie, zatłuszczonej uszatce i zdeptanych
iczigach. Pomarszczoną twarz porastały kępki rudawej szczeciny, spojrzenie miał
niespokojne i zafrasowane: zastanawiał się, czy nie policzył za tanio.
Sasza i Borys wrzucili rzeczy na wóz, gospodyni dołożyła zawiniątko z jedzeniem. I
długo patrzyła z ganku, jak odchodzą.
Idąc za wozem Borys powiedział ze smutkiem:
- Co tu dużo mówić, dużo dla mnie zrobiła.
Pod komendanturą czekali na nich inni zesłańcy, wyznaczeni do etapu: Wołodia
Kwaczadze - wysoki, przystojny Gruzin w nowym czarnym waciaku, wydanym mu na
miesiąc przed zakończeniem odsiadki w łagrze, a siedział tam pięć lat; Iwaszkin, niemłody
już drukarz z Mińska; Karcew, były pracownik Komsomołu w Moskwie, przywieziony do
Kańska z więzienia politycznego w Wierchnieuralsku po dziesięciodniowej głodówce.
Borys zastukał w okienko, zameldował, że wóz jest, i że on, Sołowiejczyk, oraz
Pankratow Aleksander Pawłowicz też już są.
- Zaczekać!
Okienko zatrzasnęło się.
Posępny Wołodia Kwaczadze zachowywał wyniosłe milczenie, Karcew też nie wdawał
się w rozmowy, siedział na ławce z zamkniętymi oczami - słaby, zmęczony, obojętny na
wszystko.
- Droga jeszcze nieprzejezdna, woźnica zdarł sto rubli - powiedział Borys -
komendantura dała pięćdziesiąt rubli. Resztę trzeba będzie dopłacić.
- Ani myślę dopłacać - rzucił gniewnie Wołodia. - Niech oni dopłacają.
- Dają, ile się należy - wyjaśnił Borys. - Latem oczywiście można za to dojechać.
- Mogę jechać latem, nie śpieszy mi się - odparł Wołodia - a zresztą cała ta gadanina i
tak jest bez sensu: nie mam pieniędzy.
- Ja też nie mam - nie podnosząc powiek powiedział Karcew.
- Ani ja - dodał Iwaszkin ze skruchą.

- Jak tam Nina?
- W porządku, pracuje.
- Nina to jej siostra - wyjaśniła Wika swojemu towarzyszowi. - Dzwoń, ja też będę
dzwonić do ciebie.
Wyciągnęła z torebki notesik, przerzuciła kilka kartek, znalazła telefon Wari.
- Numer ten sam?
- Tak.
- No to daj znać o sobie!
Po dwóch dniach Wika zadzwoniła do Wari i zaprosiła ją do siebie.
Waria poszła.
Wika najwidoczniej dopiero wstała, była jeszcze w szlafroku, pończochy, jedwabna
bielizna i sukienka walały się na fotelu, ma tych ciuchów aż za dużo, nie dba o nie.
Wika pokazała jej swoją garderobę: spódnice, garsonki, płaszcze, pantofle - sześć czy
siedem par. Malutkim kluczykiem otworzyła drewnianą szkatułkę - stała na toaletce wśród
flakoników i pudełeczek - w szkatułce leżały kolczyki, naszyjniki, broszki. Pokazywała to
wszystko nie po to, żeby się pochwalić, po prostu wyjaśniała, co jest modne, co nosi się za
granicą, przerzucała zagraniczne żurnale: z ich stronic patrzyły delikatne i zmarznięte
piękności w eleganckich futrach, cielistych pończochach i lakierkach.
Potem siedziały przy stoliku, przyciągniętym do tapczanu, piły kawę, z filigranowych
kieliszeczków sączyły likier o nazwie “Benedyktynka”, paliły długie papierosy ze złotym
ustnikiem.
Tak, to całkiem inny świat! Tam stoją w kolejkach, wykupują kartki. Tu popijają kawę,
palą papierosy, rozprawiają o zagranicznej modzie.
- Czy Nina wie, że mnie spotkałaś?
- Nie.
- Mówiłaś jej, że idziesz do mnie?
- A czy to muszę raportować o wszystkim?
- Dobrze zrobiłaś - pochwaliła Wika. - Szanuję twoją siostrę, uczyłyśmy się razem przez
dziewięć lat, ale Nina ma taki... męski sposób myślenia, jest obojętna na wszystko, czym
naprawdę żyją kobiety, gardzi mną, wiem o tym. Nina to sufrażystka. To oczywiście nie
zarzut, szanuję jej dążenia, jest społecznicą, to dobrze, to wspaniale! Nie wszyscy jednak
mogą być tacy jak Nina.
- Nina chce, żeby wszyscy żyli tak, jak ona - powiedziała Waria.
- Kogo lubisz? - spytała Wika, nakręcając patefon. - Mielechowa? “Powiedzcie,

dziewczęta, przyjaciółce waszej...” Nie, ileż można?
Puściła płytę Wertyńskiego, potem Leszczenki: “Obrzydłem wszystkim przeraźliwie,
zwiedzając Nadbałtycki Kraj...”
- Witalij ma świetne płyty. Kiedyś wpadniemy do niego posłuchać.
Waria roześmiała się.
- Do niego?
- Masz coś przeciwko temu?
- Wiem oczywiście, że człowiek pochodzi od małpy, ale po co chodzić do kogoś, kto jest
tego żywym dowodem?
- Nie doceniasz go. Witalij to dość wpływowy obywatel.
- Niech sobie wpływa na innych.
- Nie chcesz zdawać do instytutu teatralnego?
- W tym roku nie zdaję na żadne studia. Pójdę do pracy.
- Do jakiej?
- Zaczepię się gdzieś jako kreślarka.
- Waria! - zawołała Wika. - Witalij załatwi ci to od ręki. Cała Moskwa to jego
przyjaciele. Zaraz do niego zadzwonię.
Przyciągnęła do tapczanu telefon na długim sznurze, nakręciła numer.
W słuchawce słychać było dźwięki jazzu.
- Przycisz swoją katarynkę! - rozkazała Wika. - Jest u mnie Waria - ciągnęła dalej -
moja szkolna koleżanka z Arbatu... Dobrze - popatrzyła na Warię. - Masz pozdrowienia.
- Merci!

- Słuchaj, ona chce zostać kreślarką... W szkole... Szkoła miała profil kreślarsko-
konstruktorski... Waria świetnie to robi. Co? A kto u ciebie jest? Nie, to nic

interesującego... A jak go ściągniesz? (Rozmowa dotyczyła zapewne człowieka, z powodu
którego Wika byłaby skłonna przyjechać). Nie! Umówimy się na pojutrze, w sobotę. Eryk
będzie na pewno, pojedziemy do “Metropolu”... zaraz spytam... Waria, jesteś pojutrze
wolna?
- Tak.
- Jest wolna. I będzie Eryk. A ja ci mówię - będzie... Jeżeli nie, to my z Warią nie
przyjdziemy. Eryk musi być. Koniecznie. Pamiętaj o tym!
Wika odłożyła słuchawkę.
- Będzie tam jeszcze jeden człowiek, Eryk. Zajmuje się dostawami do Magnitostroju.
Popatrzyła na Warię.

- Przyjdź do mnie pojutrze o szóstej, pojedziemy ode mnie. Pogadamy o twoich
sprawach. Wszystko załatwimy. A przy okazji rozerwiemy się trochę.
Uśmiechnęła się, pogłaskała Warię po włosach.
- Mogę zaprowadzić cię do Pawła Michajłowicza, zrobi porządek z twoimi włosami.
Paweł Michajłowicz - to słynny fryzjer, jego zakład obok restauracji “Praga” nazywał się
“Paul”. W swoim czasie klientki tak właśnie mówiły o Pawle Michajłowiczu - “Pan Paul”.
Dla Wiki był “Pawłem Michajłowiczem”; podkreślało to jej zażyłość ze znakomitym
mistrzem grzebienia.

5

Co ma jutro na siebie włożyć, w czym pójdzie do “Metropolu”? Waria wyobraziła sobie,
jak stoi obok Wiki - dziewczynina w wyświechtanej bluzce. Wszystkie jej rzeczy są stare,
brzydkie i niemodne. A pończochy? A pantofle? Grzebała w szafie, ubierała się,
rozbierała...
Znośnie leżała tylko stara niebieska suknia. “Buldożki” na wysokim obcasie znowu
trzeba będzie pożyczyć od Zoi, nie ma innej rady.
Wika miała na sobie suknię, naszywaną koralikami, z przodu suknia sięgała nieco
poniżej kolan, z tyłu - poniżej łydek, jeden bok był ciut dłuższy od drugiego. Suknia ciasno
opinała piersi i talię. Wysoka, jasnowłosa, efektowna dziewczyna o gładkiej skórze i
wielkich szarych oczach.
Zdjęła suknię, została w bieliźnie koloru róży herbacianej, siedziała rozebrana, i bez
pośpiechu zmieniała uczesanie, choć spotkanie wyznaczone było na siódmą, a dochodziła
już ósma.
Dzwonił telefon, trwały skomplikowane konferencje z Witalijem. W żaden sposób nie
mógł znaleźć Eryka, proponował, żeby obie przyjechały do niego. Wika oświadczyła, że
tutaj też im dobrze.
- Z tobą byłoby jeszcze lepiej, ale niestety musisz dyżurować przy telefonie.
Nadal siedziała przed lustrem w samej bieliźnie.
- Lena Budiagina bywa u was?
- Nie była od tamtego Nowego Roku.
- Chodzi do Jurki?
- Nie wiem, Jurka to teraz szpicel, nie znoszę go!
Wika obróciła się na swoim obrotowym pufie, gniewnie spojrzała na Warię - tak się w
ich domu nie mówi. Wika, jej brat, ich ojciec, wszyscy z ich sfery przyjęli rzeczywistość jako
narzucony stan rzeczy, jako nieuniknione warunki istnienia. Forma tego przyjęcia była
prosta: powściągliwość, żadnych dwuznaczności, anegdot, aluzji - wiadomo aż za dobrze,
czym się to może skończyć.
- Wariu, zapamiętaj sobie dobrze: poznam cię z pewnymi ludźmi. Pozycja, jaką
zajmują, zobowiązuje do paru rzeczy. Przede wszystkim będziesz musiała panować nad
swoim językiem.
- A co ja takiego powiedziałam?
Wika nie chciała powtarzać słowa “szpicel”, to nie ona go użyła.

- Twoje wyrażenia trącą ulicą.
Waria wybuchła.
- Wychowałam się na ulicy!
- Nie zrozumiałaś mnie. Nie mówię o wulgarności, nie to miałam na myśli. Po prostu
od niektórych rzeczy i słów lepiej trzymać się z daleka. Jura zajmuje się swoimi sprawami,
a my nie mamy o nich pojęcia.
Waria milczała. O czym miałaby mieć pojęcie? Chyba o tych kolejkach pod
więzieniem... Wika ma jednak rację: to nowy, nieznany świat, i trzeba dostosować się do
jego reguł.
- Po prostu nie lubię Szaroka - on ma takie paskudne spojrzenie.
Wika objęła ją.
- Masz rację. “Życie jest krótkie” - to banalne, ale prawdziwe. Reszta nas nie obchodzi.
Prawda?
Gdy Waria przyszła do Wiki, w mieszkaniu panowała cisza. Około dziewiątej dom ożył,
dały się słyszeć głosy, kroki na korytarzu, trzaskanie drzwi. Wika w ogóle nie zwróciła na to
uwagi: tu każdy żyje własnym życiem, nikt nie wtyka nosa w sprawy innych, nawet Wadim
ani razu nie zajrzał do siostry. Waria porównała to ze swoim komunalnym mieszkaniem, z
pokojem, w którym mieszkała z Niną pod jej bezustanną i uciążliwą kontrolą.
O dziesiątej zadzwonił Witalij i poprosił, żeby za kwadrans, ale nie później, wyszły
przed dom.
Wika nie śpiesząc się poprawiła fryzurę, podmalowała usta i włożyła swoją naszywaną
suknię.
Eryk okazał się wysokim, zgrabnym młodym człowiekiem o gładko zaczesanych
czarnych włosach. Już po garniturze można było rozpoznać w nim cudzoziemca. Wysiadł z
samochodu i otworzył przed dziewczętami drzwiczki z galanterią księcia, zapraszającego
ubogie pasterki do swojej karety. Potem usiadł za kierownicą, i przez całą drogę nie
odezwał się ani słowem. Przed “Metropolem” pomógł im wysiąść z auta.
Kolejka przy drzwiach rozstąpiła się, szwajcar w uniformie z galonami wpuścił ich do
środka, podbiegł ma~itre d'h~otel w czarnym smokingu, mimo tłoku na sali natychmiast
wyczarował wolny stolik, kelner rozłożył sztućce. Z portierem, szatniarzem, z kierownikiem
i z kelnerem rozmawiał Witalij, ale Waria widziała, że wszyscy starają się tak ze względu na
Eryka, a Witalij najbardziej. Jako stały bywalec przejrzał kartę, doradził, co zamówić,
kelner z bloczkiem i ołówkiem notował zamówienie.
Wika przeistoczyła się zupełnie. Kolejka pod restauracją, szwajcar, szatniarz, brak

miejsc, usłużny ma~itre d'h~otel - wszystko to nie dotyczyło jej nawet w najmniejszym
stopniu. Krótkie przejście przez salę było pochodem tryumfalnym, skierowane na nią
spojrzenia miały być hołdem dla jej urody i wzmóc wrażenie, jakie chciała wywrzeć na
Eryku. Szła, patrząc prosto przed siebie - żadnych znajomych, mogących skompromitować
ją swoją familiarnością, dziś sama zadecyduje, kogo dopuścić do tego zaszczytu.
Usiadła i obrzuciła salę obojętnym, lecz wszystkowidzącym wzrokiem, skinęła głową
miniaturowej blondynce, siedzącej w towarzystwie tęgiego niskiego Japończyka w
ciemnych okularach.
- Poznajesz Noemi?
Tak samo jak wtedy na Arbacie zwracała się do WAri jak do bliskiej przyjaciółki. Waria
nie miała pojęcia, kim jest Noemi, słyszała tylko, jak godzinę temu Wika umawiała się z nią
właśnie w “Metropolu”.
Po chwili wskazała śliczną Chineczkę.
- Patrzcie, jest Sybilla!
Obserwując kelnera, rozkładającego sztućce, Witalij wyjaśnił Wari i Erykowi, że Sybilla
Czen, córka chińskiego ministra spraw zagranicznych, znakomita tancerka, rozpoczyna
jutro występy gościnne w Moskwie; później pojedzie do Leningradu, a następnie wyruszy
na tourn~ee po USA. Wymienił jeszcze kilka znanych nazwisk. Najlepsze towarzystwo
zbiera się po zakończeniu spektakli w teatrach. O jedenastej zacznie grać tea-jazz
Utiosowa, ale bez Utiosowa, Utiosow nie występuje w restauracjach.
Wiele dziewcząt było w towarzystwie cudzoziemców. Waria wiedziała, że obdarowują
oni dziewczyny modnymi ciuchami, wożą swoimi samochodami, a czasem żenią się i
zabierają żony za granicę. Waria nie była zainteresowana cudzoziemcami, ale ta
restauracja z fontanną pośrodku sali, muzyka, towarzystwo znanych ludzi - czyż nie do
tego wyrywała się z przygnębiającej szarzyzny swojego komunalnego życia?
Nakrochmalone obrusy i serwety, migotanie żyrandoli, srebro, kryształy... “Metropol”,
“Savoy”, “National”, “Grandhotel”... Rodowita moskwianka, znała te nazwy jedynie ze
słyszenia, dopiero teraz nadszedł jej czas. Dziewczyna z arbackiego podwórka, zaradna i
bystra, od razu zauważyła wszystko - i to, jak patrzą na nią mężczyźni, i to, jak omijają ją
wzrokiem kobiety... To nic, popatrzą inaczej, gdy przyjdzie tu, ubrana bardziej elegancko
niż one. Nie zastanawiała się na razie - w jaki sposób wejść w posiadanie takich bogactw.
Nie, nie będzie sprzedawać się cudzoziemcom, nie jest prostytutką. Nie wszyscy na sali są
zresztą tacy. Na przykład tamci przy sąsiednim stoliku: jedna butelka na czterech, nie mają
pieniędzy, przyszli tu potańczyć. Tak, ona też znajdzie tu swoje towarzystwo.

Przeglądając kartę win Witalij radził “Chateau Yquem”, Wika zażądała jednak
“Barzacu”, o takim winie Waria nigdy nie słyszała. Eryk wolał kieliszek wódki i kawior.
Przez cały czas uśmiechał się uprzejmie, po rosyjsku mówił bardzo dobrze, choć z nieco
obcym akcentem, niekiedy zacinał się, przypominając sobie potrzebne słowo. Jego ojciec,
Szwed, instaluje w naszych zakładach jakieś szczególne środki łączności, Eryk jest
inżynierem, przedstawicielem firmy ojca. Matka Eryka urodziła się w Rosji, w Nadbałtyce,
to ona nauczyła go rosyjskiego, ojciec zresztą też zna rosyjski - jego firma współpracowała z
Rosją jeszcze przed rewolucją. Waria uśmiechnęła się, powiedziała, że prawdziwy
Skandynaw powinien być niebieskookim blondynem. Eryk wyjaśnił z powagą, że jego
babka ze strony matki była gruzińską księżniczką i wyszła za mąż za barona z Ostsee,
generała w służbie rosyjskiej. Wymienił jego nazwisko, znane z różnych zgaduj-zgaduli, w
których Waria lubiła brać udział. Do jej klasy chodzili potomkowie starych rodów
szlacheckich, chłopcy i dziewczęta z Siwcowego Wrażka, z Gagarinskiego,
Starokoniuszennego i z innych arbackich zaułków. Drzewo genealogiczne Eryka
obejmowało nie tylko stulecia, ale i różne kraje, było dziwaczne jak sama historia, która
zmiatając stare rody rozrzucała ich niedobitki po całym świecie.
- Nie odwracajcie się od razu - powiedziała szeptem Wika - potem sobie popatrzycie.
Ta para za nami, z prawej, drugi stolik, Włoch z dziewczyną...
Po kolei, jakby mimochodem, popatrzyli na wskazany stolik. Siedział tam Włoch w
towarzystwie wysokiej szczupłej dziewczyny o marsjańskiej twarzy - ogromne oczy i bardzo
biała skóra.
- Nina Szeremietiewa - wyjaśniła Wika.
- Z tamtych? - uniósł brwi Eryk.
Zauważywszy zainteresowanie Eryka hrabiną Wika odparła:
- Z tamtych, ale nie z głównej linii, ze zubożałych.
- Żyła z fotoreporterem, potem z aktorem, potem aktor wrócił do żony, ciekawe, jak
skończy się ta afera z Włochem - dodał Witalij.
Wika sama sprowokowała te komentarze. Teraz, gdy zostały już wygłoszone, uznała za
stosowne okazać trochę taktu.
- No wiecie, wokół ładnej dziewczyny zawsze są jakieś plotki.
Światła przygasły, reflektory oświetliły fontannę, zagrała orkiestra. Na Warię patrzył
niewysoki chłopak o rysach cherubina - regularny, nieco wydłużony owal twarzy, wysokie
czoło, starannie uczesane kasztanowe włosy, prosty nieduży nos, dobre, uśmiechnięte,
błękitne oczy. Garnitur, koszula, krawat, buty - wszystko idealne, bez zarzutu, nawet do

przesady, żadnej fałdki, żadnego pyłku, chłopak ze świątecznej pocztówki. Waria uznała go
za aktora. Tak przystojny i elegancki może być tylko aktor. Tańczył zwyczajnie, bez figur i
wygibasów - to właśnie najnowszy styl. Witalij tańczył po dawnemu, Waria wstydziła się
krążyć po parkiecie w ramionach takiego starego partnera. Cherubin uśmiechnął się do
niej, ale nie nachalnie, a tak jakoś po koleżeńsku, jak gdyby chciał powiedzieć, że fajnie jest
w tym “Metropolu”, widać, że swój chłopak, żaden tam cudzoziemiec, taki trochę frant i
bywalec lokali.
Muzyka ucichła, wszyscy wrócili na swoje miejsca. Cherubin przeszedł obok Wari,
znów uśmiechnął się do niej, odprowadził swoją partnerkę, podziękował jej i poszedł do
swojego stolika, niedaleko stolika Wari, tylko bliżej fontanny. Waria nie mogła ustalić, z ilu
osób składa się jego towarzystwo, ciągle podchodzili tam jacyś młodzi ludzie, przysiadali
się, jedni zostawali, inni odchodzili, zjawiali się nowi... Cherubin i jedyna dziewczyna przy
tamtym stoliku, ładniutka piegowata grubaska, z takich, na które patrzy się z
przyjemnością, nie opuszczali ani jednego tańca, grubaska tańczyła zazwyczaj z kimś
spośród tamtego towarzystwa, cherubin zaś prosił do tańca różne dziewczyny. I gdy
orkiestra zagrała rumbę, podszedł do stolika Wari, ukłonił się wszystkim, i zwracając się do
Witalija poprosił o pozwolenie zatańczenia z jego damą. Prośbę tę Waria potraktowała jako
czysto grzecznościową formalność - sama ma przecież prawo decydować, z kim chce
zatańczyć. Wstała i poszła z cherubinem na parkiet.
Rumbę tańczył tak samo jak fokstrota, krok - obrót, krok - obrót. Waria tańczyła
świetnie nawet z kiepskimi partnerami, a co dopiero z takim...
- A ja panią znam - powiedział cherubin z uśmiechem. Miał bardzo białe zęby, lecz przy
uśmiechu widać było, że jeden ząb jest krzywy.
Sposób zawierania znajomości na intrygę: zadają naprowadzające pytania i uzyskują
oczekiwaną odpowiedź. Prymitywne! Waria skrzywiła się lekko: jak zna, to zna, i bardzo
dobrze.
- Pani przyjaciółka ma na imię Wika.
Waria znów się skrzywiła: zna Wikę? No i co z tego? Wszyscy ją tu pewnie znają.
- Mieszka pani na Arbacie - ciągnął dalej, ukazując w uśmiechu swój krzywy ząb, przez
co uśmiech stawał się cieplejszy i sympatyczniejszy. Miał też bardzo miły głos.
- Skoro Wika mieszka na Arbacie, to nietrudno się domyślić.
- A druga pani przyjaciółka ma na imię Zoja.
Tryumfował: grali, grali, aż wygrał.
Waria odsunęła się, spojrzała mu w twarz. A więc to nie intryga, nie gra. Gdzie on mógł

7

Mark Aleksandrowicz przyjechał do Moskwy rankiem dwudziestego dziewiątego
czerwca, tuż przed rozpoczęciem plenum KC, i wyjechał pierwszego lipca wieczorem, gdy
tylko plenum zakończyło obrady. Spieszył się. Trwały przygotowania do rozruchu
walcowni, z chwilą jej uruchomienia kombinat stanie się zakładem o zamkniętym cyklu
produkcyjnym. Dzieło życia Marka Aleksandrowicza - stworzenie największego na świecie
giganta metalurgicznego - zostanie ukończone.
Mark Aleksandrowicz ani na moment nie opuścił sali obrad. Omawiane problemy -
dostawy zboża i mięsa, poprawa i rozwój hodowli - to część polityki gospodarczej partii, i
on, jako jeden z kierujących tą polityką, musi być na bieżąco obeznany ze wszystkimi jej
aspektami. Nie wstąpił nawet do narkomatu: najważniejsza kwestia - rozruch walcowni -
rozstrzyga się nie w Moskwie, lecz tam, w hucie.
W Moskwie miał do załatwienia tylko jedną nie związaną z plenum sprawę - musiał
zobaczyć się z Sonią. Sasza został osądzony, zesłany, i nic się już nie da zrobić. Skoro
dotychczasowe starania nie dały żadnych efektów, to tym bardziej nie pomogą teraz: od
wyroku Posiedzenia Specjalnego nie ma odwołania. Informacja o tym, że w sprawie
siostrzeńca interweniował on, Riazanow, kandydat na członka KC, z pewnością dotarła do
najwyższych czynników: mimo to Saszę skazano, a to znaczy, że był w coś zamieszany. No
nic, zesłanie to jeszcze nie katastrofa, Sasza jest młody, trzy lata szybko miną, całe życie
prezd nim.
A jednak myśl o Saszy ciążyła Markowi Aleksandrowiczowi. Miewał w swoim życiu
różne kłopoty, ale z tej strony zawsze wszystko było w porządku, żadnych odchyleń, żadnej
frakcyjności ani u niego, ani wśród najbliższych. Wyrósł w rodzinie dalekiej od polityki,
jedynie on, Mark, został członkiem partii. Siostry są bezpartyjne, ich mężowie też. Saszę
widział jako członka partii, komunistę. No i proszę, co się zrobiło z Saszą! Jego krewny,
krewny Riazanowa, sądzony z artykułu pięćdziesiątego ósmego - kontrrewolucyjna agitacja
i propaganda! Mark Aleksandrowicz czuł się winny wobec partii - nie dopatrzył, zaniedbał,
przeoczył! To plama. Gdyby coś takiego zdarzyło się tuż po rewolucji, sprawa byłaby
zrozumiała - rewolucja podzieliła niejedną rodzinę. Ba, byłoby to zrozumiałe jeszcze w
latach dwudziestych - były to lata zmian w kierownictwie, lata frakcji, zafascynowania
części naszej młodzieży, zwłaszcza tej uczącej się, demagogią Trockiego. Jednakże dziś, w
roku tysiąc dziewięćset trzydziestym czwartym, gdy raz na zawsze skończono z
odchyleniami i frakcjami, gdy okrzepło już nowe kierownictwo partii, gdy ustabilizowała

się generalna linia partii, gdy naród i partia osiągnęły niebywałą jedność i zwartość
szeregów, to, co stało się z Saszą, jest wprost niesłychane, oburzające, rzuca cień i na niego,
na Riazanowa.
Czego Saszy brakowało? Niczego. Miał wszystko: Moskwę, dom, uczelnię, wspaniałą
przyszłość. Konflikt z wykładowcą, gazetka ścienna - nie, to za mało, za to nie mogli go
aresztować, za to nie mogli skazać. A więc było jeszcze coś, coś, co Sasza przed nim
ukrywał. Uległ czyimś wpływom? Przecież nie jest dzieckiem, dwadzieścia dwa lata,
dorosły człowiek, powinien myśleć! I to nie tylko o sobie. Powinien myśleć o matce, mógł
też pomyśleć o swoim wujku, zastępującym mu ojca, pomyśleć, jak odbije się to na nim, na
jego sytuacji, na jego opinii w partii i w kraju! Nie pomyślał. Nie liczył się z tym! Dlaczego?
Mądrzył się. “Przydałoby się więcej skromności” - tak smarkacz ośmielił się mówić o
Stalinie, śmiał pouczać, jaki ma być Stalin! W hucie Marka Aleksandrowicza pracuje
jedenaście tysięcy komsomolców, i to jak pracuje! Przy rozruchu drugiego pieca harowali
po szesnaście godzin na dobę, bez żadnych dni wolnych, w trzaskającym mrozie, w
podmuchach lodowatego wiatru! Gdy wrócił z Moskwy (wezwał go wtedy na kilka dni
Ordżonikidze), zameldowano mu, że piasek, żwir i cement zamarzają w wagonach. A beton
powinien być ciepły. I ci młodzi ludzie, którzy przybyli na budowę prosto ze wsi, znaleźli
sposób, domyślili się, co robić: podłączali rury do parowozów, przez całą dobę tłoczyli nimi
parę i gorącą wodę - ot jak pracowali, ubiegając się o zaszczyt nazwania tego drugiego
pieca “komsomolskim”! Jedzenie gotowali tuż obok na ogniskach. Konie grzęzły w glinie,
taczki spadały z pomostów, podstawowym narzędziem była łopata, podstawowym
transportem - wóz, wszędzie wykopy, wykopy, góry ziemi, kurz pod niebo, huk, łoskot. Z
takiego chaosu wyłonił się największy kombinat hutniczy na świecie! Ci komsomolcy, ci
młodzi entuzjaści nie wymądrzali się, nie rozprawiali o trudnościach. Nie mieszkali w
wygodnym domu na Arbacie, lecz w namiotach, w ziemiankach, barakach, całe rodziny na
jednej pryczy, na jednym sienniku. Wszystko tam było - wszy, pchły, karaluchy, tyfus...
Brakowało nauczycieli, dzieci uczyły się w tych samych barakach, w których spały, filmy
wyświetlano w stepie, pod gołym niebem, sklepy urządzano w szopach, co tam zresztą było
w tych sklepach - puste półki. Przodownicy dostawali w nagrodę talon na spodnie, na
spódnicę, na buty, a czasem po prostu tutkę landrynek. I byli dumni z tej nagrody.
Rozumieli, że tworzą bastion socjalistycznego przemysłu, że likwidują wielowiekowe
zacofanie kraju, że umacniają jego obronność, jego gospodarczą niezależność, że budują
nowe, socjalistyczne społeczeństwo.
Oto co rozumieli ci młodzi ludzie. Oni nie mają żadnych zastrzeżeń do towarzysza

Stalina. Stalin to symbol ich życia, ich bezprzykładnego wysiłku. To oni, ci chłopcy i te
dziewczęta tworzą historię, oni, a nie jego siostrzeniec Sasza, który stoczył się tak nisko, że
trafił do więzienia i na Syberię.
Mark Aleksandrowicz podszedł do dobrze znanego domu siostry.
Frontowa ściana wyłożona białymi płytkami, nad kinem “Arbacki Ars” wiatr tarmosi
jaskrawe afisze, głębokie podwórze otoczone zwartymi oficynami. Sasza często bawił się na
tym podwórzu, wybiegał wujowi na spotkanie, wyciągał rączki, a potem, gdy razem szli po
schodach, wołał: “Wujek Mark przyjechał, hura!” - i wyraźnie wymawiał wszystkie “r” i “ł”.
Tak, życie to nie bajka, stale towarzyszą nam troski i kłopoty, teraz zwaliły się na Sonię,
najbardziej łagodną i bezbronną spośród jego sióstr: mąż odszedł, syna zesłali. Było mu żal
siostry, w niczym jednak nie mógł jej pomóc - ani wtedy, gdy odszedł Paweł Nikołajewicz,
ani teraz. Może ofiarować jej tylko swoją braterską miłość, współczucie, pomoc materialną.
Musi być dzielna i wytrwała. Nieszczęście nie trwa wiecznie, wszystko mija.
Przypomniał sobie swoją ostatnią wizytę u siostry. Jaką miała żałosną i rozedrganą
twarz, jak uniżenie z nim rozmawiała, jak gorączkowo szukała jakichś papierków,
wygładzała je trzęsącymi się palcami. Jeszcze przed wejściem do mieszkania poczuł
znajome łomotanie z tyłu głowy. Za chwilę znów zobaczy siostrę, jej oczy pełne nadziei i
strachu, że nadzieje te nie spełnią się... Dla Saszy nic się już nie da zrobić, powinna to
wreszcie zrozumieć i pogodzić się z losem. Sasza wróci za trzy lata.
Sofia Aleksandrowna dopiero co przyszła z pracy, odgrzewała sobie obiad. Przywitała
brata spokojnie, bez tej radości, z jaką witała go dotychczas. Przedtem szykowała się na
jego przyjazd, piekła pieróg, ubierała się odświętnie, dziś przyszedł do domu samotnej,
pracującej kobiety, która codziennie wykonuje swoje obowiązki zawodowe i nie ma czasu
na pierogi i przyjęcia. Przywitała się z bratem, zaproponowała mu obiad, choć nie była
pewna, czy będzie mu smakować krupnik z kaszy perłowej i kartofle ze słoniną, smażone
na margarynie. Obojętnie popatrzyła na prezenty, które wyciągnął z teczki. Mark pomyślał
z zadowoleniem, że praca wyszła siostrze na dobre, odmieniła ją. Przedtem Sonia była
tylko żoną, matką, gospodynią. Teraz zaś obowiązki zawodowe, kolektyw pracowniczy,
sprawy, wykraczające poza sferę domu, pozwoliły jej oderwać się od kłopotów osobistych,
rozszerzyły świat, dodały siły i wytrwałości. Mark Aleksandrowicz cieszył się ze względu na
siostrę i na siebie: wizyta nie będzie tak trudna, jak się spodziewał.
W głębi duszy nie mógł jednak nie zauważyć, że nabierając nowych, w mniemaniu
Marka Aleksandrowicza pozytywnych cech, Sofia Aleksandrowna utraciła coś niezwykle
mu drogiego, coś z odległej przeszłości, lecz bardzo bliskiego: utraciła swoją łagodność i

serdeczność. Zniknęła gdzieś dawna i tak sympatyczna przytulność jej domu, ciepło,
dbałość o porządek, jakieś miłe drobiazgi. Teraz były tu tylko niezbędne rzeczy, teraz
rządził tu pośpiech: Sofia Aleksandrowna jadła kartofle z patelni, patelnia stała na
metalowej podstawce, serweta miała zagięty róg. Siostra nie popadła w zaniedbanie,
przeciwnie, zeszczuplała, stała się bardziej energiczna, ruchliwa i rzeczowa. Najwidoczniej
dom po prostu stracił dla niej sens. Nie było w nim syna.
Opowiadała o swojej pracy w pralni. Przyjmowanie bielizny nie jest zajęciem
skomplikowanym, choć oczywiście trafiają się marudni klienci, nic na to nie poradzisz,
wszyscy są teraz nerwowi i roztrzęsieni. Czasem zdarzają się też kłopoty z winy pralni -
zniszczą rzeczy klienta albo pogubią. Wtedy bywa dość ciężko: trzeba wyjaśniać,
sprawdzać, spisywać protokół, a ludzie czekają, kolejka się denerwuje. Załatwianiem spraw
spornych powinien zajmować się kierownik, żeby ona nie musiała przerywać
przyjmowania bielizny, ale kierownik nie wychodzi do klientów, nigdy go nie ma, znika
gdzieś na całe dni, właściwie to nawet ciekawe, gdzie... Nawet teraz była skora do żartów,
zawsze miała poczucie humoru.
W ogóle nie wspominała o Saszy. Rozmawiała z bratem ot tak, z uprzejmości, żeby nie
milczeć, nie patrzyła na niego, unikała jego wzroku, czuł jednak, że jest przygotowana do
rozmowy na ten temat, że w końcu powie, co ma do powiedzenia. Na razie waha się, i w
tym niezdecydowaniu Mark Aleksandrowicz widział dawną Sonię.
Nagle zmieniła temat:
- Aha, Mark, muszę cię uprzedzić: w małym pokoju mieszka sublokatorka, więc jeśli
masz zamiar nocować, to tu, u mnie.
- Zatrzymałem się w hotelu - powiedział Mark Aleksandrowicz.
Wiedział, że udało się jej zatrzymać drugi pokój. Ona i Paweł Nikołajewicz nie są
formalnie rozwiedzeni, Paweł Nikołajewicz po aresztowaniu Saszy zdołał zarezerwować
sobie jego pokój jako specjalista, czasowo pracujący w terenie. Sonia wynajmuje ten pokój
- Mark nie był tym zachwycony, za wynajmowanie nie wolno brać więcej niż wynosi
normalny czynsz, formalnie jest to spekulacja powierzchnią mieszkaniową. Co prawda
władze patrzą dziś na te rzeczy przez palce - kryzys mieszkaniowy, ludzie nie mają gdzie
mieszkać, ale nie chciałby, żeby jego siostra, siostra Riazanowa, utrzymywała się z
wynajmowania pokoju. Nigdy nie odmawiał jej pomocy, w każdej chwili służy siostrze
sumą o wiele wyższą od tej, jaką uzyskuje za pokój.
- Czy to było naprawdę konieczne?
Nie zrozumiała go.

- Co?
- Wynajmowanie pokoju.
- Tak, potrzebuję pieniędzy.
- Ile ci płacą?
- Pięćdziesiąt rubli.
- A co to za sublokatorzy?
- Sublokatorka. Starsza kobieta...
- Jak do ciebie trafiła?
- Sąsiedzi mi ją polecili... A co? - spojrzała mu prosto w oczy. - Uważasz, że postąpiłam
niesłusznie?
- Nie znasz jej... Sąsiedzi polecili... Po co ci to? Biegać do administracji, załatwiać
meldunek, tłumaczyć co i dlaczego... Powtarzam: po co ci to? Proponuję ci nie pięćdziesiąt,
a sto pięćdziesiąt rubli miesięcznie. Przywiozłem dla ciebie pięćset rubli. Wiesz, że mnie
pieniądze nie są potrzebne.
Milczała, myślała. Potem powiedziała spokojnie:
- Nie wezmę twoich pieniędzy. Mnie samej one też nie są potrzebne, zarabiam na życie.
A co do Saszy... Sasza ma ojca i matkę, oni się o niego zatroszczą.
Nie przekona jej, nie ma zresztą takiego zamiaru. Zaproponował pieniądze, skoro
jednak woli wynajmować pokój, to jej sprawa, choć widzi, że mu się to nie podoba. To, co
teraz powiedziała, to jeszcze nie jest ta przygotowana kwestia, no już, niech ją wygłosi, dość
tej zabawy w ciuciubabkę.
- Jak Sasza? - spytał wprost.
Przez chwilę zwlekała z odpowiedzią.
- Sasza... Ostatni list był z Kańska. Jako miejsce zesłania wyznaczyli mu wieś
Boguczany, ale stamtąd jeszcze nie pisał. Nie wiem, czy pojechał tam, czy poszedł
piechotą? Sprawdzałam na mapie, Boguczany leżą nad Angarą, nie ma tam żadnej drogi,
pewnie musiał iść pieszo... - Uśmiechnęła się nagle. - Nie wiem, jak dziś pędzą ludzi na
katorgę: dawniej wozili w stołypinowskich wagonach, ale dziś? Nie mam pojęcia.
- Soniu! - powiedział Mark Aleksandrowicz z naciskiem. - Rozumiem, że jest ci ciężko.
Chciałbym jednak, żebyś zdała sobie sprawę z prawdziwego stanu rzeczy. Po pierwsze, nie
ma u nas katorgi. Po drugie, Sasza nie pojechał do łagru, tylko na zesłanie. Zwracałem się
do najwyższych instancji. Interwencje nie pomogły. Prawo jest prawem. Sasza ma coś na
sumieniu, prawdopodobnie nic wielkiego, ale ma. Czasy teraz surowe, nic się nie poradzi,
zesłali go na trzy lata, będzie żyć na wsi, na wsi żyją miliony ludzi, znajdzie tam jakąś

pracę. Jest młody, trzy lata szybko miną, trzeba się z tym pogodzić, trzeba spokojnie i
cierpliwie czekać, trzeba wziąć się w garść.
Uśmiechnęła się nagle, potem znów się uśmiechnęła... Dobrze znał ten uśMiech.
I powiedziała:
- Wygląda na to, że dali za mało, tylko trzy lata.
- Czy ja powiedziałem, że powinni dać więcej? Soniu, opamiętaj się! Mówmy otwarcie:
w naszych czasach trzy lata zesłania to naprawdę drobiazg... Przecież rozstrzeliwują...
Uśmiechała się, wyglądała tak, jakby miała zamiar wybuchnąć śmiechem.
- Ach tak... Nie rozstrzelali... Za wierszyki w gazetce nie rozstrzelali, za wierszyki w
gazetce dali tylko trzy lata zesłania na Syberię... serdeczne dzięki! Co to jest trzy lata,
drobiazg! Przecież i Josifowi Wissarionowiczowi Stalinowi nie dawali więcej niż trzy lata
zsyłki, a on przecież powstania zbrojne organizował, strajki, demonstracje, gazety
podziemne wydawał, za granicę nielegalnie jeździł, i za to wszystko - trzy lata, a kiedy
uciekał z zesłania, to sprowadzali go z powrotem, żeby dosiedział te swoje trzy lata. Gdyby
tak Sasza uciekł, to w najlepszym razie dostałby dziesięć lat łagru... - Przestała się
uśmiechać, poważnie i surowo spojrzała bratu prosto w oczy. - Tak! Gdyby car sądził was
według waszych praw, to rządziłby jeszcze przez tysiąc lat!
Mark Aleksandrowicz uderzył pięścią w stół.
- Co ty bredzisz? Kretynka! Przestań natychmiast! Jak śmiesz tak mówić? Przy mnie!
Tak, mamy dyktaturę, dyktatura - to przemoc. Ale przemoc większości nad mniejszością!
Za cara mniejszość uciskała większość, dlatego car nie ośmielił się stosować tych
najostrzejszych środków, które my stosujemy w imieniu ludu i dla dobra ludu! Rewolucja
musi bronić samej siebie, tylko wtedy będzie coś warta. Wielkie jest twoje nieszczęście, ale
nawet ono nie daje ci prawa do wygłaszania mieszczańskich poglądów! Nie zdajesz sobie
sprawy z tego, co mówisz. Jeżeli powtórzysz to komuś, trafisz do łagru. Pomyśl o tym
chociażby przez wzgląd na Saszę, który nie może utracić teraz matki!
Słuchała w milczeniu, końcami palców wymacywała okruszki i przygniatała je do stołu.
Potem powiedziała spokojnie:
- Słuchaj, Mark... Proszę, żebyś w moim domu nigdy nie walił pięścią w stół. Nie lubię
tego. Poza tym mam sąsiadów i jest mi wobec nich niezręcznie: przedtem walił na mnie
pięścią w stół mąż, teraz brat... Żeby się to więcej nie powtórzyło! Jeżeli tak lubisz walić
pięścią w stół, to wal u siebie w gabinecie, krzycz na swoich podwładnych. I proszę, żebyś o
tym pamiętał. Łagrami też mnie nie strasz, niczego się nie boję, dość mam już tego strachu,
wystarczy! Wszystkich nie zamkniecie, więzień wam zabraknie... Znikoma mniejszość...

Ładnie brzmi: “na wsi żyją miliony ludzi!” A widziałeś, jak oni żyją? Kiedyś, kiedy byłeś
młody, lubiłeś śpiewać “Czy jest takie miejsce na ziemi” - pamiętasz! - “gdzie rosyjski nie
jęczałby chłop...” Pamiętasz? Ładnie śpiewałeś, z sercem, byłeś dobry, użalałeś się nad dolą
chłopa. Dlaczego nie żal ci go teraz? O kim wtedy śpiewałeś? “W imieniu ludu, dla dobra
ludu”. A Sasza to nie lud? Taki czysty, taki jasny, tak wierzył, więc na Syberię go, nie dało
się rozstrzelać, to chociaż na Syberię! Co zostało z waszych pieśni? Modlicie się do swojego
Stalina...
Mark Aleksandrowicz wstał, szurnął krzesłem.
- No, droga siostro...
- Nie unoś się, nie denerwuj - mówiła spokojnie - coś ci powiem, Mark; proponowałeś
mi pieniądze, ale pieniędzmi nie odkupisz swojej winy. Podnieśliście miecz na niewinnych,
na bezbronnych, i sami od miecza zginiecie! - pochyliła siwą głowę, popatrzyła na brata
spod czoła, wyciągnęła palec. - Kiedy przyjdzie kolej na ciebie, Mark, wtedy przypomnisz
sobie Saszę, pomyślisz o nim, ale będzie już za późno. Nie obroniłeś niewinnego. Ciebie też
nie będzie miał kto bronić.

8

Zagłębiając się w tajgę etap szedł już czwarty dzień. Na przedzie wóz, z tyłu wiejski
konwojent - senny chłopak na koniu, ze strzelbą myśliwską na plecach.
Eskortowanie zesłańców - to obowiązkowe świadczenie na rzecz władzy, chłopi
wykonują je kolejno, konwojent zmienia się w każdej wsi. Do powinności syberyjskiego
chłopa zawsze należała i ta: robił to i ojciec, i dziadek, i pradziadek młodego jeźdźca, a jego
prapradziadka pędzono na zesłanie w identyczny sposób.
Konwojowanie to czysta formalność, partię przyjmuje się i wysyła bez żadnego liczenia
czy spisywania. Prawdziwym strażnikiem jest tajga, w tajdze się nie ukryjesz, tu na
trzydzieści wiorst wyczują obcego. Najlepsza gwarancja - to niemożność nielegalnego
bytowania w czasach, gdy wszyscy są bezustannie kontrolowani i sprawdzani.
Sporadyczne ucieczki zdarzają się tylko z miejsca zesłania, a i to jedynie wtedy, gdy
zesłaniec zatęskni za wolnością i na oślep ucieknie, nie myśląc, co go czeka. Ucieknie na
wiosnę, kiedy jej zapachy, takie same pod wszystkimi szerokościami, napełniają serce
niepohamowaną tęsknotą za rodzinnymi stronami, albo wczesną jesienią, kiedy nie do
zniesienia staje się myśl o długich miesiącach nieskończonej syberyjskiej zimy. Bywa, że i
zimą ucieknie, na miesiąc przed zakończeniem wyroku: myślami jest już w domu, nie ma
siły czekać, i przerażeniem napawa go chwila, gdy człowiek przychodzi po zwolnienie, a
zamiast zwolnienia dostaje nowy wyrok. A na wiosnę znajdują takich zimowych zbiegów
pod tającym śniegiem, dlatego też nazywają ich “przebiśniegami”.
A z etapu nie uciekają. Dopiero co wyszli z więzienia, z łagru, z dusznego wagonu, idą
sobie swobodnie, rzeczy leżą na wozie, ukradkiem ich stamtąd nie zabierzesz. A dokument
jest jeden na całą partię, uciekniesz - wszystkich wkopiesz, wszystkich ukarzą, oskarżą o
współudział. Jak chcesz uciekać, to uciekaj dopiero z miejsca zesłania, bądź człowiekiem.
W kotlinach tajał już ostatni śnieg, z góry przebijały się promienie słońca, na ścieżce
jednak było mrocznie i wilgotno. Powalone pnie, połamane gałęzie, uschłe drzewa pokryte
kosmatym szarym mchem, spróchniałe kłody, żadnych krzaczków, żadnych kwiatków,
tylko gdzieniegdzie pożółkła zeszłoroczna trawa, i wszędzie ślady pogorzeliska, jak gdyby
szalał tu niepowstrzymany leśny pożar. Las bez końca, posępny, monotonny, modrzew,
modrzew, z rzadka sosna, cedr, jodła, jeszcze rzadziej brzoza lub osika. Jedynie w koronach
wysokich drzew można było domyślać się jakiegoś życia: szumiał tam wietrzyk, nawoływały
się sikorki, z drzewa na drzewo przeskakiwały wiewiórki, szeleściły szyszkami. Z przodu też
był tylko taki sam nieprzebyty las, pasma gór i wzgórz.

W pobliżu Kańska wsie leżały gęsto, z każdej wyprawiano ich jak najszybciej w dalszą
drogę, byle tylko nie nocowali. Przychodzili na nocleg późnym wieczorem, wyruszali
wczesnym rankiem. Klął gospodarz, łomocząc zasuwą, płakało obudzone dziecko,
złorzeczyła gospodyni, rzucając na podłogę jakieś szmaty, czasem w ogóle nic nie rzucała -
a śpijcie sobie, jak chcecie! Na podłodze dokuczało zimno, spać nie dawał rzężący kaszel
Karcewa i tęskne westchnienia Iwaszkina, myślącego o żonie i dzieciach. W tajdze wsi było
jednak niewiele, przejście od jednej do drugiej trwało cały dzień. Do pierwszej leśnej osady
dotarli jeszcze za dnia, i wreszcie się wyspali.
Wołodię konwojenci rozwiązali, gdy tylko partia oddaliła się od Kańska.
- No, teraz idź.
Rozprostował zdrętwiałe mięśnie i poszedł, maszerował lekko, nie męczył się, nie
skarżył, spojrzenie miał gniewne i nieprzejednane. Kierował się zasadami, wyniesionymi z
łagru: byle drobiazg może kosztować życie, trzeba stale mieć się na baczności,
błyskawicznie podejmować decyzje, nikomu w niczym nie ustępować, nikogo się nie bać,
przeciwnie, zmuszać innych do strachu. Pobłażliwie odnosił się do Borysa, Saszy i
Iwaszkina - “przypadkowych ofiar stalinowskiego reżimu”, nie tolerował natomiast
Karcewa - “kapitulanta”, nie rozmawiał z nim i w ogóle traktował go jak powietrze. Saszę
zdumiewało, że można być zdolnym do ignorowania człowieka, z którym dzieli się trudy
marszu, wspólnie je i śpi.
Wołodia Kwaczadze szedł na przedzie. Chory, z trudem łapiąc oddech Karcew wlókł się
z tyłu, często przystawał. Zatrzymywała się też cała partia. Wołodia stał, nie odwracając
nawet głowy, zły, że znów trzeba czekać. Fizyczną słabość Karcewa uważał za słabość
charakteru, w niej też widział przyczynę kapitulanctwa tamtego. Tych zaś, którzy szli obok
Karcewa i pomagali mu w trudnym marszu, traktował jako szpiegów z obozu wroga.
Saszy podobała się odwaga Wołodi, stanowczość, z jaką stawiał opór władzom, jego
godność. Wołodia nie tolerował jednak odmiennego sposobu myślenia, tę wadę Sasza
dostrzegał również i u siebie. Pierwszego dnia powiedział:
- Wołodia, żeby wszystko było jasne. Popieram linię partii. Niech każdy zachowa swoje
poglądy dla siebie. Jałowe spory nie są nam potrzebne.
- Tym bardziej że nie mam ochoty na dyskusję ze stalinowskimi cmokierami - wyniośle
odparł Wołodia. - Ale nie myślcie sobie, że skoro zapędziliście mnie aż tutaj, to zamkniecie
mi usta.
Sasza uśmiechnął się.
- Wołodia, ja tu pana nie zapędzałem, mnie samego zapędzili.

- Nie poznał swój swego. Ręce wykręcałby pan nie gorzej od tamtych z Kańska.
- Wyobrażam sobie, co robiliby z nami wasi, gdyby dorwali się do władzy - powiedział
Sasza.
- Pan i przy naszej władzy podnosiłby ręce do góry - pogardliwie zauważył Kwaczadze.
- Nie trzeba się kłócić, chłopcy - wtrącił Borys. - Wieczny problem politycznych -
kłótnie... a kryminaliści trzymają ze sobą sztamę, administracja ich nie rusza.
- Kryminalni to hołota! - powiedział Wołodia. - Bydło, oprawcy, sprzedadzą każdego za
miskę żarcia. To główna podpora administracji, jej pomocnicy. Zamordował żonę - osiem
lat, a i to skrócą o połowę za dobre sprawowanie. A wyniósł z fabryki parę podeszew -
dziesięć lat!
Wchodzili w coraz bardziej głuche ostępy. Otaczały ich wciąż takie same porośnięte
gęstą dziewiczą tajgą wzgórza, płaskowyże, wąwozy i sopki, ptasi rejwach w koronach
drzew, mrok i wilgoć na ścieżce. Raz w brzeźniaku mignął rosły długonogi łoś i zniknął, z
trzaskiem łamiąc gałęzie.
Rano przygrzewało słońce. Wprawdzie jego promienie nie docierały do ścieżki, ale szło
się jakoś lżej i weselej.
W południe zatrzymali się koło zimowiska, maleńkiej leśnej chatki o ciemnych i
okopconych ścianach, pozbawionej sufitu, okien i pieca, z udeptanym i przepalonym
klepiskiem zamiast podłogi - w zimie rozpala się tu ognisko, dym ulatuje przez otwór w
dachu. W kącie leżała wiązka suchych gałęzi - każdy odchodzący zostawia zapas drewna
człowiekowi, który przyjdzie tu po nim, człowiek ten może przecież przyjść w mróz, śnieg,
zamieć, wtedy nie znajdzie suchego chrustu, nie rozpali ognia, i zamarznie na udeptanym
klepisku. Dobry człowiek nie tylko zostawi chrust, ale i schowa w suchym miejscu pudełko
zapałek.
Rozpalili ognisko, przynieśli wody ze źródła, ugotowali kaszy, zaparzyli herbatę.
Kaszę zdobył wczoraj Borys w wiejskim sklepie. Znajomy sprzedawca otworzył sklep w
nocy, oprócz kaszy dał jeszcze paczkę tytoniu i skombinował butelkę samogonu, który
zresztą od razu wypili.
Świadomość, że znają go nawet tu, w tajdze, w takiej zapadłej dziurze, że bez niego
chłopaki zginęliby marnie, od razu wprawiła Borysa w normalny stan aktywnego działania,
umocniła go w przekonaniu, że i w Boguczanach nie będzie takim nic nie znaczącym
człowiekiem.
Rozliczał się za noclegi, za kolacje, płacił za wszystkich, chłopaki nie mają pieniędzy,
ma je tylko Sasza, ale nie wiadomo, czy znajdzie jakąś pracę. On, Borys, ma w Boguczanach

zapewnioną posadę. Sprawiał zresztą wrażenie kierownika: frencz z wykładanym
kołnierzem, spodnie, wpuszczone w solidne buty, płaszcz przeciwdeszczowy, kaszkiet w
kolorze ochronnym. I łagodny, władczy głos naczelnika, z tych wykształconych, z którymi
trudno się spierać, i tak cię przegadają, lepiej od razu wykonać polecenie.
Również i teraz dyrygował wszystkim, jednego posłał po wodę, drugiego po chrust, w
lesie można już znaleźć suche gałęzie, postanowili więc nie naruszać zapasów,
znajdujących się w chatce. Tylko Karcewa zostawił w spokoju. Karcew usiadł na pniaku,
zamknął oczy, podstawił pod promień słońca swoją bladą, naznaczoną cierpieniem twarz.
Ten sam sprzedawca załatwił, że poza kolejnością konwojował partię dobry, usłużny i
zręczny chłopak - na postoju nastrugał brzozowych łyżek. Przeważnie szedł pieszo, lekki,
jasnowłosy. Sasza przez cały czas maszerował obok niego. Chłopak pozwolił mu strzelić do
jarząbka, Sasza strzelił, ale nie trafił.
- Jak tak w niedźwiedzia nie wcelujesz, to kiepsko będzie - roześmiał się konwojent.
- A ty chodziłeś na niedźwiedzia?
- Chodziłem, będzie ze trzy razy. Niedźwiedzia bierzem w barłogu. Jak psy zwęszą
zwierza, to rąbiemy żerdzie, zatykamy barłóg, jak niedźwiedź zaczyna się wyrywać, to my
strzelamy. Są tacy, co to chodzą na niego z rohatyną albo i z nożem, znaczy się po naszemu
z kindżałem. Niedźwiedź - zwierz chytry, na człowieka wyskakuje, a do konia czy innej
żywiny, to cichaczem podchodzi.
Uśmiechnął się, gdy Sasza powiedział, że są zwierzęta silniejsze od niedźwiedzia - lew,
tygrys, słoń... nie wierzył.
Z tym samym uśmiechem opowiedział, jak to rok temu na polanie, obok której właśnie
przechodzili, zabito trzech zesłanych kryminalistów.
- Pędzili ich ot tak jak i was, a oni we wsi usiedli w karty grać. Nasze chłopaki zobaczyli
u nich pieniądze. No i tu się zaczaili, strzelać zaczęli. Tamci wyszli akuratnie na strzał,
popadali, śniegiem ich zaniesło, mróz był ostry. Nasze myślały, że zwierz ich dogryzie,
sporo go tu. A jechał jak raz z rejonu pełnomocnik do skupu, psy trupów wywąchały.
Zaczęli dochodzić co i jak, wysłali naszych chłopaków do Nowosybirska. A tam ich szpana
w więzieniu pozabijała.
- A dużo pieniędzy zabrali tym zabitym?
- No, dziesiątek rubli wzięli.
Później, przy ognisku, jeszcze raz rozmawiali o tej sprawie. Borysowi opowiadali o niej
zesłańcy w Kańsku, Kwaczadze słyszał tę historię w łagrze. Obaj zabójcy zostali
zamordowani tej samej nocy, kiedy przywieziono ich do więzienia: wieść o ich czynie

dotarła za mury wcześniej niż oni sami. Cela była liczna i solidarna, władze nie doszły, kto
to zrobił.
- I dobrze, że ich wykończyli - zauważył Wołodia - bo w przeciwnym razie dostaliby
najwyżej po pięć lat, a wyszliby po roku, myślałby kto - zesłańców zabili! A tak miejscowi
będą wiedzieć, że więzienie ma telegraf lepszy od państwowego. Państwo nas nie broni,
więc będziemy bronić się sami. Nie ma innego wyjścia.
- Wołodia - powiedział Sasza - sam pan przecież mówił, że kryminaliści to nie ludzie.
Jakże więc można pozwalać, żeby sami wymierzali sądy?
- Katorga rządzi się swoimi prawami, pochodzi pan w tej skórze, to sam pan zrozumie -
zbył go Wołodia. - Inteligenckie skrupuły!
- Po co napadać na inteligencję? Ona też jest coś niecoś warta - powiedział Sasza.
Wołodia podniósł palec.
- Poszczególne jednostki.
- Przecież pan też jest inteligentem.
- A dlaczego pan uważa, że to dla mnie powód do dumy?
- Pierwszym inteligentem - oznajmił Sasza - był człowiek, który wynalazł ogień.
Współcześni oczywiście zabili go. Jeden oparzył sobie palec, drugi piętę, trzeci zabijał ot
tak sobie, bez powodu - a masz, nie wychylaj się! To zasada, znana już w epoce kamiennej -
nie wychylać się.
- Saszy należy się pierwsza nagroda za logikę - powiedział Borys. - Wołodia, zgadza się
pan, żeby dać Saszy pierwszą nagrodę?
- Jak pan ją ma, to niech pan da - odpowiedział Wołodia.
Wszyscy byli nastawieni pokojowo. Słońce chowało się za korony drzew, oni jednak
wciąż czuli jego ciepło, szli rozebrani, płaszcze i czapki rzucili na wóz. Prowadzi ich usłużny
wiejski chłopak, daje postrzelać ze strzelby, to wcale nie konwojent, a ich marsz wcale nie
przypomina etapu. Po raz pierwszy jedli nie przy cudzym stole, a w lesie, przy ognisku.
Trzask sosnowych gałązek, ich żywiczny zapach, zapach przypalonej kaszy, sosnowe igły w
herbacie, wszystko to przypomina czasy dzieciństwa, w końcu nie tak dawno siedzieli przy
ognisku na obozach pionierskich.
Karcew wystawił bladą twarz ku słońcu, odwracał głowę w tę stronę, w którą przesuwał
się jego wąski i mglisty promień.
Iwaszkin przytakiwał i Wołodi, i Saszy, lubił inteligentne rozmowy. Swój zawód też
uważał za inteligentny, szczególny. Pospieszysz się - i już błąd, i już pędzą cię na Syberię,
choć to nie ty składałeś te czcionki. W tekście przemówienia towarzysza Stalina zamiast

“zdemaskować” złożyli “zamaskować”. Zamknięto sześciu. Iwaszkin zostawił w domu żonę
i trzy córeczki.
Konwojent też słuchał ich rozmowy, uśmiechał się. Kaszy zjadł tylko trochę, żeby nie
objadać innych.
Woźnica był ponury, nie chciał kaszy, nie chciał herbaty, przegryzł coś na wozie i
przysnął, czekając, aż jego koń poskubie sobie trawy i odpocznie. Potem zaprzągł go.
Rozleniwieni ciepłem ogniska zesłańcy niechętnie podnieśli się z miejsc. Partia ruszyła.
Przeszli może pięć kilometrów, gdy nagły wiatr targnął wierzchołkami drzew,
ściemniało się gwałtownie, zamieć sypnęła gęstym śniegiem.
Przyspieszył woźnica, przyśpieszył też konwojent, chcieli zdążyć dojść do Czuny jeszcze
przed zmrokiem. Śnieg przestał sypać równie nieoczekiwanie jak zaczął, pokrył tylko krzaki
białymi czapami i ostatecznie rozmiękczył i bez tego kiepską drogę. Wszyscy popychali
wóz. Nadal utrzymywali szybkie tempo.
Nie nadążał jedynie Karcew, z trudem chwytał powietrze, zatrzymywał się i kaszlał,
oparty o pień drzewa.
- Karcew, siadaj na wóz - powiedział Sasza.
Woźnica nie pozwolił.
- Nie najmowałem się, żeby ludzi wozić, koń nie uciągnie, drogi nie ma.
- Sumienia w tobie nie ma - powiedział Iwaszkin.
Sasza złapał konia za uzdę.
- Stop! Karcew, wsiadaj!
- Nie rusz, swołocz! - wrzasnął woźnica. - Zawrócę nazad, dadzą wam się buntować!
- Ojczulku, nie będziemy się kłócić - władczym tonem rzucił Borys, podsadzając
Karcewa na wóz.
Trzeba było zdjąć z wozu dwie walizki, te najlżejsze. Konwojent przytroczył je do
siodła. Tylko Wołodia Kwaczadze nie odezwał się ani słowem, czekał obojętnie, aż skończy
się to całe zamieszanie. Nie stanie w obronie “kapitulanta”, nawet jeśli tamten zacznie
zdychać.
Przez Czunę przeprawili się na krypie. Nie mogła przybić do samego brzegu, doszli
więc wpław, przenieśli rzeczy, przeciągnęli wóz. Przemokli przy tym do suchej nitki.
Wieś była duża, ale zabiedzona, z walącymi się poczerniałymi chatami i zrujnowanymi
obejściami. Trafili na jakąś zabawę, w chatach paliły się już światła, zewsząd słychać było
pijackie wrzaski i śpiewy, na ulicy zataczali się chłopi, mieszkańcy tajgi, drwale, różnego
wzrostu i koloru włosów, niepodobni do rosłych jasnowłosych Sybiraków ze strefy

przymknęła drzwi i schowała się w sieni.
- Czego się chowasz, plemię ty żmijowe? - krzyknęła za nią staruszka. Dziewczyna
nadal stała w sieni. - Zwariowana dziewucha - wyjaśniła stara - Łukieria ją wołają.
Łukieszka! - krzyknęła znowu. - Właźże do izby, miastowe insze jedzenie mają!
Sasza pokroił resztkę kiełbasy dla Karcewa.
Łukieszka wśliznęła się do izby i stanęła w drzwiach.
- Konuska - powiedziała stara, mając na myśli mały wzrost Łukieszki - w ojca i matkę
się wdała, uny też takie... A bracia gdzie?
- A licho ich wie - odparła Łukieszka, zerkając na Saszę - ani chybi w lesie.
- Na zrębie, robią albo chleją, ciągnie ich do flaszki. Ociec z nimi?
- Z nimi...
Łukieszka wskazała Karcewa.
- Chory?
- Chory - powiedziała stara - cięgiem mruczał. I czego to mruczał? Dusza z ciałem się
rozstaje. Czego stoisz? Siadaj, pogadaj, popatrz no, jaki kawalir...
Łukieszka nie usiadła, stała w drzwiach, żuła siarkę, rzucała na Saszę śmiejące się
spojrzenia, bosonoga, w bluzce wypuszczonej na długą spódnicę. Jej gibkie ciało pachniało
wodą, rzeką, sianem. Była w tym krótkotrwałym okresie wiejskiej młodości, gdy
dziewczyna, nie zniszczona jeszcze pracą, domem, dziećmi, jest zgrabna, silna, wszystko
wie - wychowała się przecież we wspólnej izbie, gdzie śpi ojciec z matką i bracia z żonami,
na rubasznej wiejskiej ulicy - szczera i naiwnie bezwstydna.
Sasza podał jej kawałek kiełbasy.
- Spróbuj.
Łukieszka nie ruszyła się z miejsca.
- Bierz, diablico, żryj! - powiedziała staruszka.
Łukieszka wzięła kiełbasę.
- Wasi onegdaj na ryby chodzili? - wypytywała stara.
- Chodzili.
- Dużo nałowili?
- Dwa wiadra będzie.
- Ile masz lat? - spytał Sasza.
- Że co?
- Roków ile masz?
- Kto ich tam wie... Ze szesnaście...

- Czego zmyślasz - nie zgodziła się stara - Wańka ma piętnaście, to i ty masz piętnaście.
Łukieszka poczochrała się ramieniem o framugę i nic nie odpowiedziała.
- Łukieszka! - dobiegło z ulicy.
- Na ciebie wołają - powiedziała stara.
- Na mnie - Łukieszka nie ruszała się z miejsca.
- Łukieszka!
- Uch, namolny - zaklęła Łukieszka i wyszła, trzasnąwszy drzwiami.
- Podchodząca dziewucha - powiedziała staruszka do Saszy - daj ty jej katetkę, to
pohula z tobą.
- Co to jest katetka?
- No, chustka po waszemu.
- Ciekawe - uśmiechnął się Sasza.
W nocy Karcew jęczał, dusił się, prosił, by go posadzić, sam nie miał już siły usiąść.
Rankiem Sasza i Borys poszli do wiejskiego szpitala. Na ganku i na korytarzu czekała
długa kolejka pacjentów. Sołowiejczyk ominął ich i wszedł do gabinetu. Młody lekarz
wysłuchał go i dowiedziawszy się, że sprawa dotyczy zesłańca, polecił przynieść pisemne
zlecenie od rejonowego pełnomocnika NKWD.
- Człowiek umiera - gniewnie powiedział Sasza - jakie zlecenie jest jeszcze panu
potrzebne?
- Baranow wie, jakie - odparł lekarz.
Zaspany BAranow wyszedł na podwórze, opryskliwie spytał o co chodzi, i niechętnie
nagryzmolił na kartce: “Do lekarza rejonowego. Zbadać chorego adm. zesłanego Karcewa”.
Wrócili do szpitala. Borys jeszcze raz bez kolejki wszedł do gabinetu. Lekarz
powiedział, że zajdzie po dyżurze.
Przyszedł wieczorem, zbadał Karcewa, stwierdził zapalenie płuc i obrzęk jednego płuca
na tle ogólnej dystrofii. Potrzebna jest poduszka tlenowa, ale jej nie ma, potrzebna jest
hospitalizacja, ale w dziesięcioosobowym szpitaliku leży dwadzieścia osób. Przepisał
lekarstwo i polecił dawać na noc gorące mleko. Po poważnym i nieobecnym wzroku lekarza
Sasza domyślił się jednak, że dla niego Karcew jest już martwy.
Rano Karcew poczuł się lepiej i poprosił o wezwanie Baranowa.
- Po co ci on? - zdziwił się Sasza.
- Idź, powiedz - dusząc się i kaszląc mówił Karcew - tlen jest, wszystko jest. Idźcie,
idźcie, niech przyjdzie.
Poszli. Borys zaproponował, by wstąpić po Wołodię Kwaczadze.

- On umie z nimi rozmawiać.
Wołodia wysłuchał ich spokojnie, a nawet życzliwie. Czyżby czuł się winny za tamtą noc
nad Czuną, gdy zostawił Karcewa w zimnej szopie? Chyba nie... To raczej coś innego: jest
pretekst do nowej awantury z władzą, można utwierdzić swoją wartość we własnych
oczach, a i powód poważny - odmowa udzielenia pomocy lekarskiej zesłańcowi.
- Karcew prosił, żeby Baranow przyszedł do niego.
- Co? - Wołodia obrócił się do Saszy, twarz miał straszną. - Prosił, żeby przyszedł
Baranow?
Głos mu drżał, i jak zwykle w chwilach zdenerwowania mówił z silnym akcentem
gruzińskim.
- W takim stanie nie może przecież sam iść do Baranowa.
- Prosił, żeby przyszedł do niego Baranow? - powtarzał Wołodia, wpatrując się w Saszę
z nienawiścią. - I pan zgodził się spełnić tę prośbę?
Sasza miał już dość jego nietolerancji.
- No co tak wytrzeszczasz oczy, pierwszy raz mnie widzisz?
- Wołodia, niech się pan uspokoi - powiedział Borys. - Sasza nie ma z tym nic
wspólnego.
Wołodia milczał przez chwilę, potem powiedział posępnie:
- Karcew to prowokator.
- Dlaczego? - zaprotestował Sasza. - Odsiedział trzy lata w więzieniu dla politycznych,
ogłaszał głodówkę, podcinał sobie żyły...
- Siedział, głodował, żyły sobie podcinał! - krzyknął Wołodia, miotając się po izbie. -
Różni siedzą, rozmaici siedzą, a głodować powinni razem z innymi. Po co powieźli go do
Moskwy?
- Ale potem go zesłali - wtrącił Borys.
- No i co z tego? Tacy potrzebni są i na zesłaniu! “Okazaliście skruchę? Odcięliście się?
Uznaliście błędy? Nie, to za mało, udowodnijcie praktycznie! Potrzebni nam
informatorzy...”
- Gdyby tak było - nie zgodził się Sasza - to Baranow nie wysyłałby go do Czadobca,
tylko zostawił tutaj, w Boguczanach.
- Baranow o niczym nie wie! W pakiecie były tylko nasze wyroki, a to przyjdzie później,
z pocztą specjalną. Karcew chce wyjawić Baranowowi, że jest swój, że trzeba go leczyć,
ratować. Wszystkich z Wierchnieuralska rozesłali po więzieniach i łagrach, a jego jednego -
do Moskwy! Po co? Do Galerii Trietiakowskiej?

- Wszyscy, którzy się z tobą nie zgadzają, to albo swołocze, albo prowokatorzy -
powiedział Sasza. - Pójdziemy do Baranowa.
- No cóż - rzucił Wołodia z pogróżką w głosie. - Współpracujcie, współpracujcie!
- Nie strasz! Nie takich widzieliśmy!
- Kogo ty widziałeś? - krzyknął znów Wołodia. - Nic nie widziałeś! Nie wycinałeś lasu w
czterdziestostopniowy mróz. Nie widziałeś, jak ludzie zdychają na śniegu. Jak plują krwią.
Maminsynek! Nad Karcewem się ulitował! A tych, których tacy Karcewowie posyłają na
śmierć, to ci nie żal?
- Przede wszystkim żal mi ciebie - powiedział Sasza.
Gdy podeszli do domu Baranowa, Borys przystanął.
- Sasza, przemyślmy to wszystko. Można nie zgadzać się z Wołodią, ale w tym co mówił
jest jakaś logika. Po co Karcewowi Baranow? żeby dostać się do szpitala? Tyle to i my
możemy zażądać. A więc po co? Pan dopiero zaczyna, ale ja już otarłem się o to i owo. Nie
ma nic straszniejszego niż takie podejrzenie, rozchodzi się błyskawicznie. I na całe życie -
nie udowodnisz, że to nieprawda. Mogę iść do szpitala, opiekować się Karcewem, mogę
robić wszystko, basen wynosić... Ale załatwiać mu spotkania z Baranowem nie chcę.
- Pójdę sam - powiedział Sasza.
Borys zamyślił się, potem zaproponował:
- Wie pan co, zrobimy tak - zażądamy od Baranowa szpitala, ale o tym, że Karcew
chciał go widzieć, nie powiemy. W szpitalu może sobie wezwać Baranowa oficjalnie, przez
lekarza.
- Lekarza wam dałem, czego jeszcze chcecie? - spytał Baranow rozdrażnionym tonem.
- Trzeba umieścić Karcewa w szpitalu.
- Przecież było powiedziane: brak miejsc.
- Ten człowiek umiera.
- Nie umrze.
- Jeżeli umrze, zawiadomimy Moskwę, że odmówiliście pomocy.
- Źle tu zaczynacie, Pankratow - złowieszczo powiedział Baranow.

* * *

Po trzech godzinach podjechał wóz ze szpitala. Sasza i Borys wynieśli Karcewa.
Kończył się upalny czerwcowy dzień, od rzeki wiał lekki wietrzyk. Karcew leżał z
zamkniętymi oczami, oddychał równiej, spokojniej.

Wieczorem na przyzbie znów siedziała Łukieszka, tym razem w iczigach, opinających
jej drobne stopy, i w jaskrawej chustce na głowie i ramionach.
Posunęła się, zapraszając tym ruchem Saszę do zajęcia miejsca obok niej.
Sasza usiadł.
- No, opowiedz coś, Łusza. Nazywasz się Łusza, prawda?
- Łukieszka mnie wołają.
- Po naszemu Łusza. Będę cię nazywać Łuszeńką.
Zakryła usta chustką.
- Podoba ci się, Łuszeńka?
Opuściła chustkę, w oczach migotały iskierki śmiechu.
- Pracujesz, uczysz się?
- Jużem się nauczyła.
- Ile klas?
- Będzie ze trzy.
- Umiesz czytać i pisać?
- Umiałam, ale zapomniałam.
- Pracujesz?
- Przy kuchni robię. A gdzie będziesz mieszkać?
- W Kieżmie.
- U - prychnęła rozczarowana - daleko. U nas tu też pozsyłane mieszkają, dużo ich.
- Byłaś kiedyś w Kieżmie?
- Nie, dalej lasu nie byłam.
- A niedźwiedzia się nie boisz?
- Boję się. Poszliśmy raz za jagodami, a un jak nie wyskoczy, ryczy, aż się dąbrowa
trzęsie. My w krzyk i do łódki. Jagody żal, jagoda ciężka, wyległa. Rzucili my całą. A on za
nami, ale nie prosto, a chyłkiem. My za wiosła, a un we wodę - buch! Ledwośmy uszli,
krzyk, strach... Oj, koniec... Na darmo jeździli za wodę. Teraz do lasu nie chodzimy, strach.
Mówiła żywo, ze śmiechem, ale przez cały czas wstydliwie zakrywała usta chustką.
- Pojedziesz ze mną do Kieżmy? - spytał Sasza.
Przestała się śmiać, popatrzyła na niego.
- Jak weźmiesz, to pojadę.
- A co tam będziemy robić?
- Pożyjemy. Ile będziesz mieszkać w Kieżmie?
- Trzy lata.

- Trzy lata pożyjemy, potem wyjedziesz.
- A ty?
- Co ja? Ja zostanę. Tu wszyscy tak, pomieszkają, wyjadą. A może angarskim się
zrobisz?
- Nie, nie zrobię się angarskim.
- Jutro na wyspy Sierguńkińskie jedziemy. Jedź z nami.
- Po co?
- Nocowanie będzie - wyjaśniła z naiwną bezwstydnością.
- Łukieszka! - rozległo się na sąsiednim podwórku.
- To pojedziesz?
- Trzeba pomyśleć.
- Ech ty, myślący - niewiedzący - roześmiała się Łukieszka i uciekła.
W trumnie leżały wióry. Sasza chciał je wyrzucić, ale Borys powiedział:
- Nie wolno wyrzucać, nie wie pan?
Sasza nie wiedział - pierwszy raz w życiu chował człowieka.
Sanitariusz i woźnica zeszli do piwnicy, do trupiarni.
Lekarz wyszedł na ganek, popatrzył na Saszę tym samym poważnym spojrzeniem,
jakim patrzył na konającego Karcewa, i powiedział:
- Akt zgonu przekazano pełnomocnikowi rejonowemu.
Sasza i Borys nie odpowiedzieli - po co im ten papierek, komu go wyślą?
Lekarz nie odchodził, stał, patrzył na nich. Był ich rówieśnikiem.
Sanitariusz i woźnica wynieśli zwłoki, włożyli do trumny.
Przybili wieko. Wóz wyjechał z podwórza. Z boku szedł niewysoki chłop - woźnica, za
trumną - Sasza i Borys.
Przejechali długą wiejską ulicą wzdłuż drewnianych czarnoszarych chat, skręcili w
drugą ulicę, też taką czarną i szarą, za wsią wjechali na wzgórze, gdzie obok zamkniętej na
głucho cerkwi leżał cmentarz.
Wzięli łopaty, zaczęli kopać. Ziemia, choć z wierzchu miękka, w głębi była twarda,
zmarznięta, z grudkami lodu.
No i zakończyła się życiowa wędrówka Karcewa, przypadkowego współtowarzysza
etapu. Robotnik “Sierpa i Młota”, pracownik Komsomołu, więzień polityczny, zesłaniec.
Czy Wołodia miał rację? Co skłoniło Karcewa do tego? Chciał odkupić swoją winę,
udowodnić szczerość skruchy? Może obiecali mu wolność? A może to po prostu słabość?
Odpowiedzi na wszystkie te pytania Karcew zabrał ze sobą do grobu - tu, w dalekiej

Syberii, na końcu świata.
Jeżeli nawet Wołodia mówił prawdę, to Sasza nie znał takiego Karcewa. Znał tylko
chorego i cierpiącego człowieka.
Woźnica odłożył łopatę.
- Starczy. Niedźwiedź nie odkopie.
Zdjęli trumnę z wozu, i nad kopczykiem świeżej ziemi ostrożnie opuścili ją na sznurach
do dołu.
Potem wyciągnęli sznury i zasypali grób. Koniec. Woźnica wskoczył na wóz, szarpnął
lejce, koń pokłusował w stronę wsi. Sasza i Borys zostali przy grobie.
- Trzeba by choć deseczkę z nazwiskiem - powiedział Borys.
Nie mieli jednak deseczki, ani ołówka.
Ze wzgórza rozpościerał się widok na Angarę, toczyła swe wody wśród skał i lasów z
nieznanych ziem ku nieznanym ziemiom. Na horyzoncie woda przybierała kolor nieba,
zlewała się z nim w jedno, jak gdyby Bóg nie stworzył jeszcze lądów, by oddzielić wody od
wód.
Saszę ogarnęło jakieś gorzkie i równocześnie radosne uczucie. Poprzez tęsknotę i
rozpacz, stojąc na opuszczonym wiejskim cmentarzu nagle i z przeraźliwą jasnością
uświadomił sobie błahość własnych niedoli i cierpień. Ta nieskończona wieczność
umacniała wiarę w coś bardziej podniosłego niż to wszystko, co stanowiło treść jego
dotychczasowego życia. Ci, którzy skazują ludzi na zesłanie mylą się sądząc, że w ten
sposób można złamać człowieka. Można go zabić, ale nie złamać.

11

- Przeczytajcie to!
Podczas kiedy Jagoda czytał swój ostatni raport, Stalin przyglądał mu się: grubo
ciosana, wąska, ceglastoczerwona twarz, pod nosem malutki wąsik, jak u Hitlera. Ponure,
nieufne spojrzenie. Urodziwy to on nie jest...
Na Jagodę zdecydował się już w 1929 roku. Mienżyński był poważnie chory,
praktycznie już się nie liczył, i na XVII Zjeździe powołano do KC jego zastępcę, Jagodę.
Towarzysza Mienżyńskiego można było również zwolnić ze stanowiska przewodniczącego
OGPU i na jego miejsce mianować Jagodę, ale byłoby to źle przyjęte - w Mienżyńskim
wszyscy widzieli prawowitego następcę Feliksa Dzierżyńskiego. Przed miesiącem
Mienżyński zmarł i Biuro Polityczne bezzwłocznie przyjęło dawno przygotowaną uchwałę
w sprawie utworzenia NKWD. Do nowego komisariatu włączono Główny Urząd
Bezpieczeństwa Państwowego, milicję, wojska ochrony pogranicza i wojska wewnętrzne,
zakłady karne i reedukacji społecznej, a także straż pożarną i urzędy stanu cywilnego.
Narkomem spraw wewnętrznych został Jagoda.
Kandydatura Jagody nie wywołała w Biurze Politycznym żadnych sprzeciwów - członek
partii o wieloletnim stażu, kadrowy czekista, politykiem nie jest, członkiem Biura
Politycznego też nie, osoba “neutralna”, równowaga w kierownictwie partyjnym nie
ulegnie zachwianiu.
Swierdłow, który był spokrewniony z Jagodą przez swoją kuzynkę, miał swego czasu
nie najlepsze zdanie o jego talentach: z początku skierował go do redakcji “Biedoty
Wiejskiej”, potem na szeregowego porucznika do WCzeKa. Ale Swierdłow kiepsko znał się
na ludziach i niepotrzebnie się przechwalał, jakoby jego własny notatnik zastępował mu
cały dział personalny KC. Jego też przecież uważał za “indywidualistę”, mówił mu o tym
jeszcze tam, na zesłaniu, w turuchańskiej guberni, i On się nie obrażał. W ogóle Swierdłow
był to poczciwy, przyzwoity człowiek, ale żadna indywidualność. Dlatego Lenin postawił go
na czele WCKW - stanowisko czysto reprezentacyjne. Po śmierci Swierdłowa posadził na
tym stołku twerskiego kmiotka Kalinina, “wszechrosyjskiego starostę”.
Nieboszczyk Dzierżyński też nie przepadał za Jagodą, trzymał go na podrzędnym
stanowisku kierownika działu administracyjnego. Ale towarzysz Dzierżyński mimo
wszystkich swoich zalet był z pochodzenia jaśniepanem. Trudno się dziwić, że Mienżyński,
też jaśniepan, w dodatku poliglota, znający czternaście języków (po co bolszewikowi
czternaście języków), był mu bliższy niż Jagoda, aptekarz z Niżnego Nowgorodu. Poza tym

mimo wszystkich swoich zalet towarzysz Dzierżyński, co tu dużo gadać, był trochę
pozerem. Dlatego tak nie lubił Trockiego, który w pozerstwie zdecydowanie go
przewyższał. Trudno się dziwić, że nie dokształcony “kancelista” niezbyt imponował
Żelaznemu Feliksowi.
Ale w GPU aniołowie nie są potrzebni i urodziwi też nie są potrzebni. Sztuka rządzenia
polega na stawianiu właściwych ludzi na właściwym miejscu i, co najważniejsze, na
usuwaniu ich, kiedy stają się niepotrzebni. Jagoda rozumie, co się do niego mówi, a więc
jak na razie znajduje się na właściwym miejscu.
Podejrzenia co do tego, że Jagoda pracował dla carskiej Ochrany, nie są, być może,
bezpodstawne. Ale to sprawy bardzo trudne i zawiłe, i zbadanie zasadności podejrzeń jest
praktycznie niewykonalne. Dowody pośrednie są zawsze niepewne i zawodne, a niezbitych
dowodów prawie nie ma - Ochrana w pierwszych godzinach po wybuchu rewolucji
zniszczyła wszystkie archiwa. Czyż aż tak dużo nazwisk byłych denuncjatorów wpadło w
nasze ręce? A i to, czym dysponujemy, jest nieprzekonywające: Ochrana potrafiła wikłać
ślady, a nawet kierować podejrzenia na fałszywy trop. I w ogóle człowiek, który stykał się z
wyższymi szarżami żandarmerii i musiał tak manewrować, żeby zachować życie dla partii,
nie mógł uniknąć sytuacji, które teraz, po wielu latach, mogą się wydać podejrzane.
Dowieść tego, że ktoś był związany z Ochraną, nie jest łatwo, ale jeszcze trudniej
dowieść, że nie był z nią związany, jeśli takie posądzenie padło i jeśli istnieją jakie takie
materiały. Jakie takie materiały przeciwko Jagodzie istnieją, raczej poszlaki, materiały
nieprzekonywające, ale wystarczające, żeby w razie potrzeby oskarżyć Jagodę o działalność
prowokatorską. Osobie, która te materiały przedstawiła, On oświadczył wtedy, że partia
uważa je za nieprzekonywające, i nakazał nigdy nikomu o nich nie wspominać. Jednakże
materiały zatrzymał u siebie. I Jagoda o tym wie. Człowieka, który te materiały
przedstawił, nie pozwolił ruszać. I o tym Jagoda też wie. Będzie mu oddany ze strachu, a to
jest znacznie pewniejsze niż oddanie z przekonania. Przekonania mają to do siebie, że się
zmieniają, strach nie mija nigdy.
Jagoda położył papiery na stole, ale nic nie powiedział - Stalin o nic go nie pytał. Nawet
nie patrzył na Stalina. Patrzeć na towarzysza Stalina znaczyło zadawać mu nieme pytanie,
prowokować do rozmowy, a Stalin nie lubił tego. Stalin sam wiedział, kiedy i co powinien
powiedzieć. Teraz pokazał mu jego własny raport, ale na razie nie wiadomo było, co się za
tym kryje.
Stalin ledwie dostrzegalnym ruchem ręki wskazał krzesło, obok którego stał Jagoda.
Poprosił go, żeby usiadł, czyli że rozmowa zapowiadała się długa i, jak domyślał się Jagoda,

poważna, poważna w tym sensie, że będzie musiał rozwiązać sporo rebusów.
Przechadzając się po gabinecie Stalin powiedział:
- O czym świadczy wasz meldunek! O tym, że towarzysz Zaporożec nie radzi sobie ze
swoimi obowiązkami. Gdyby likwidacja zinowiewowskiej opozycji była sprawą prostą,
można by ją powierzyć towarzyszowi Miedwiediowi i jego aparatowi. Ale towarzysz
Miedwied. to człowiek Kirowa, a towarzysz Kirow nie zdaje sobie, niestety, sprawy z
rozmiarów zagrożenia tak dla partii, jak i dla siebie osobiście. Towarzysz Kirow błędnie
ocenia sytuację w Leningradzie.
Stalin wolno i bezszelestnie przechadzał się po dywanie.
- Na czym polega osobliwość tej sytuacji? - ciągnął. - Osobliwość tej sytuacji polega nie
tylko na tym, że w leningradzkiej organizacji partyjnej pozostało wielu zinowiewowców.
Najważniejsze, że zostało ich wielu w kierownictwie tej organizacji. Ciekawe, gdzie się
podziały te dziesiątki tysięcy ludzi, którzy przed XIV Zjazdem głosowali na Zinowiewa.
Nadal są tam, gdzie byli, w Leningradzie, na tych samych miejscach, na tych samych
stanowiskach. Towarzysz Kirow twierdzi, że teraz wszyscy oni popierają generalną linię
partii, że popierają KC... Czy aby na pewno? Oni popierają towarzysza Kirowa, to prawda,
ale to nie znaczy, że popierają KC! Jak mogliby nie popierać towarzysza Kirowa, skoro
dzięki niemu uchowali się cało i zdrowo? To oczywiste, że popierają towarzysza Kirowa, to
oczywiste, że są wierni towarzyszowi Kirowowi. Ale czy towarzysz Kirow nie myli
przypadkiem wierności wobec siebie z wiernością wobec partii? Czy towarzysz Kirow nie
stawia czasem znaku równości między sobą a partią? I czy nie za wcześnie to robi? I czy
można się wobec tego dziwić, że uczciwi leningradzcy komuniści nie są zadowoleni z
sytuacji panującej w leningradzkiej organizacji partyjnej? Nie, nie można. Takie
niezadowolenie jest zjawiskiem normalnym, szczególnie, jak o tym sami piszecie w swoim
raporcie, wśród młodych komunistów, którzy dorośli i dojrzeli już po okresie Zinowiewa.
Ci ludzie protestują przeciwko takiej sytuacji, zwłaszcza że na drodze ich rozwoju, ich
awansu, stoją stare zinowiewowskie kadry, które, rzecz jasna, awansują swoich, zamykając
drogę innym, obcym, a obcy to dla nich ci właśnie uczciwi i szczerzy stronnicy KC.
Stalin zamilkł, nie przestając wolno, bezszelestnie spacerować po gabinecie, po czym
podjął znowu:
- Na czym polegało zadanie towarzysza Zaporożca? Towarzysz Zaporożec miał zmienić
sytuację w Leningradzie, miał zmienić stosunek leningradzkiej organizacji do
zinowiewowców, miał unaocznić rozmiary trockistowsko-zinowiewowskiego zagrożenia. A
co zrobił towarzysz Zaporożec? Nic nie zrobił. Skarży się, że Kirow i Miedwied. nie

pozwalają mu na to, widział kto coś podobnego! Takie skargi są niegodne prawdziwego
czekisty. On się skarży, że aparat podlega nie jemu, tylko Miedwiediowi. Dureń! To niech
stworzy własny aparat albo niech się przyzna, że się do niczego nie nadaje!
Stalin nagle zatrzymał się przed Jagodą.
- Ze stronnikami Zinowiewa i Kamieniewa trzeba raz na zawsze skończyć! Towarzysz
Kirow otoczył się zinowiewowcami i oni odwdzięczą mu się za wszystkie jego
dobrodziejstwa. Nie ulega wątpliwości - Stalin znowu zaczął się przechadzać po pokoju -
nie ulega wątpliwości, że w obecnej sytuacji usunięcie Kirowa nie jest zinowiewowcom na
rękę, bo towarzysz Kirow chroni ich kadry w Leningradzie. Ale jeśli sytuacja ulegnie
pogorszeniu, na przykład w warunkach walki o władzę, Kirow przestanie im być potrzebny.
Sytuację może skomplikować również groźba wojny. A wojna jest korzystna tylko dla
przeciwników KC, bo otwiera drogę do zmiany władzy. Teraz Zinowiew i Kamieniew
próbują wykorzystać towarzysza Kirowa w charakterze siły uderzeniowej przeciwko KC, ale
nadejdzie czas, kiedy Kirow przestanie im być potrzebny, a wtedy usuną go, żeby wywołać
w kraju sytuację kryzysową. Kirow trzyma w zanadrzu trockistowską żmiję przeciwko
towarzyszowi Stalinowi, ale czy ta żmija nie ukąsi czasem samego towarzysza Kirowa?
Stalin wziął ze stołu meldunek i rzucił go Jagodzie.
- Partii potrzebne są nie papierki, lecz działanie. Możecie odejść.

* * *

Jagoda wyszedł. Czy go zrozumiał? Na pewno! Oczywiście, byłoby najlepiej, gdyby
Kirow przeniósł się do Moskwy. Jest sekretarzem KC i niech pracuje jako sekretarz KC. W
Moskwie będzie na oku. Co prawda, blisko Ordżonikidzego, ale zobaczymy jeszcze, czym
skończy się ta ich czuła przjaźń, kiedy w gestii Kirowa znajdzie się cały przemysł, w tym
również ciężki, a więc i Sergo z całym swoim aparatem. Ordżonikidze rozumem nie
grzeszy, w tym duecie gra drugie skrzypce, ale podporządkować się Kirowowi bezpośrednio
nie zechce. No cóż, zdrowa nieufność to najlepsza podstawa do współpracy.
Stalin udał się do sekretariatu i kazał Poskriebyszewowi wezwać towarzysza Jeżowa.
Do aparatu KC Jeżow przyszedł w dwudziestym siódmym roku. Był malutki, prawie
karzełek. Stalin lubił nie wyrośniętych, sam miał zaledwie metr sześćdziesiąt wzrostu.
Rzadki przypadek - Stalin zapomniał, kto go polecił. Mechlis? Poskriebyszew?
Towstucha? Któryś z nich. Przedtem Jeżow pracował w aparacie partyjnym w
Kazachstanie.

W sekretariacie dał się poznać z jak najlepszej strony, pamiętał, kto, gdzie, kiedy i na
jakim stanowisku pracował. Miał w głowie setki nazwisk. Urodzony kadrowiec. W 1930
roku On zrobił go kierownikiem Działu Kadr KC. I nie pomylił się. W ciągu dziesięciu
minut Jeżow potrafił udzielić wyczerpującej informacji o każdym pracowniku
nomenklatury, w tym również o każdym członku Biura Politycznego - kartoteka Jeżowa
obejmowała wszystkich, ten konus nie uznawał autorytetów, staż partyjny, pochodzenie
społeczne, dawne zasługi nie miały dla niego żadnego znaczenia. Wszystkie te pojęcia
uważał za przestarzałe, a nawet szkodliwe, gdyż ich posiadaczowi dawały iluzoryczne
prawo do wyjątkowości. Kiedy Jeżow składał doniesienie na członka Biura Politycznego,
jego fiołkowe oczy przybierały wyraz całkowitej obojętności, dla niego członkowie Biura
Politycznego niczym nie różnili się od ludzi z nomenklatury. Do niedawna nikomu nie
znany pracownik aparatu z dalekiego Kazachstanu, jako jedyny w Sekretariacie nie był
skrępowany powiązaniami osobistymi, dlatego tak nienawidził starej kadry działaczy,
scementowanych dawnymi koneksjami, te “taśmy karabinowe” niszczył bezlitośnie,
wyłuskując z nich najważniejsze ogniwa, prowadząc Jego politykę niszczenia więzi wśród
ludzi aparatu. Oczywiście Jeżow - jednostka - walcząc z potężnymi “taśmami” bronił siebie
i swojej pozycji. Nie ulega też wątpliwości, że ślepa nienawiść nie jest dla polityka cechą
odpowiednią, bo przeszkadza w podejmowaniu słusznych decyzji, ale i złe cechy
charakteru można wykorzystać. Jeżow to nie “białe rękawiczki”. Jeżow to “czarne
rękawiczki”, ale i one są pożyteczne dla sprawy. Jeżow nie bawi się w rozważania, lecz
działa, obce mu są wszelkie skrupuły i normy etyczne. Mimo pozorów skromności ma
wygórowane ambicje, pragnie kierować ludźmi, decydować o ich losach, ale potajemnie, w
swoim gabinecie, przy swoim biurku, ze swoimi dossier, ze swoją wszechpotężną
kartoteką. Praktycznie rzecz biorąc, już kontroluje NKWD i Jagoda go nienawidzi - a więc
tu równowaga została znaleziona. Na XVII Zjeździe On wprowadził go w skład KC - była to
jedna z niewielu zmian, jakie udało mu się wtedy przeforsować. Teraz trzeba go
wprowadzić do Sekretariatu i powierzyć mu kontrolę nad organami NKWD, sądownictwa i
prokuratury - wtedy równowaga będzie ustanowiona ostatecznie. Z Jeżowem i Jagodą,
dwoma nienawidzącymi się nawzajem partnerami, o ten odcinek można być spokojnym.
Stalin wskazał krzesło.
Jeżow usiadł i położył prezd sobą notatnik.
- Jest propozycja, żeby zmienić strukturę KC, poszerzyć aparat KC o nowe wydziały -
powiedział Stalin.
Kiedy towarzysz Stalin mówił “jest propozycja”, oznaczało to, że propozycję wysuwa

sam towarzysz Stalin.
- Czym podyktowana jest ta propozycja? - Stalin zadał to pytanie jakby samemu sobie.
I sam na nie odpowiedział:
- Sądzę, że ta propozycja jest podyktowana rozsądnymi względami.
Jeżow patrzył w notatnik, trzymając ołówek w pogotowiu.
- Wybaczyliśmy towarzyszowi Riazanowowi jego czyn - powiedział Stalin. -
Wybaczyliśmy mu, bo do tego czynu został sprowokowany przez Piatakowa. Niemniej sam
czyn jest oburzający. Aresztować komisję z centrali! Czegoś takiego nie odważyłby się
zrobić żaden sekretarz obkomu. A dyrektor zakładu przemysłowego odważył się i nawet nie
porozumiał się z sekretarzem komitetu miejskiego partii. To poważny sygnał.
Stalin zrobił pauzę, Jeżow, nie podnosząc głowy, notował.
- O czym świadczy ten sygnał? - znowu zadał sobie pytanie Stalin.
I sam sobie odpowiedział:
- Ten sygnał świadczy o tym, że kadry kierownicze w przemyśle wymykają się spod
kontroli. Aparat przemysłowy przekształca się z aparatu radzieckiego w technokratyczny. A
to jest bardzo groźne.
W tym miejscu Stalin zrobił ową szczególną pauzę, oznaczającą, że zaraz wygłosi
zdanie-uogólnienie, które należy podać do publicznej wiadomości. Jeżow skoncentrował
się, żeby wszystko dokładnie zapisać.
- Aparat technokratyczny dąży do panowania ekonomicznego, panowanie
ekonomiczne jest równoznaczne z panowaniem politycznym, to elementarna prawda
marksizmu. Dopuścić do ekonomicznego, a co za tym idzie, do politycznego panowania
technokracji nie możemy, bo to oznaczałoby koniec dyktatury proletariatu.
Stalin poczekał, aż Jeżow zapisze, po czym dodał:
- Niestety, towarzysz Ordżonikidze nie docenia tego niebezpieczeństwa.
Jeżow przestał pisać. Wszystko, co dotyczyło członków Biura Politycznego, miał nie
notować, lecz zapamiętywać.
- Zresztą towarzysz Ordżonikidze powtarza błędy wielu naszych przywódców, którzy
wierność podległego sobie aparatu biorą za wierność tego aparatu wobec partii i państwa.
Aparat technokratyczny rzeczywiście jest oddany towarzyszowi Ordżonikidze. Bo i
dlaczego nie miałby mu być oddany? Towarzysz Ordżonikidze na wszelkie sposoby broni
tego aparatu, ochrania go, osłania przed kontrolą partii, popiera jego dążenia do
autonomii, sprzeciwia się aresztowaniu każdego kolejnego inżyniera-szkodnika, był
przeciwny procesowi Partii Przemysłowej. To zrozumiałe, że w tych warunkach aparat

technokratyczny jest mu oddany. Ale będzie mu oddany do pewnego czasu, póki nie
okrzepnie. Za to kiedy okrzepnie, towarzysz Ordżonikidze przestanie mu być potrzebny.
Riazanow aresztował i przepędził komisję przysłaną przez Piatakowa. Ale przecież
Piatakow jest zastępcą towarzysza Ordżonikidze! Skąd wiadomo, czy jutro towarzysz
Riazanow nie przepędzi komisji przysłanej przez samego Ordżonikidzego? Towarzysz
Riazanow przepędził przedstawicieli Moskwy, co jest już aktem politycznym. Dlaczego tego
swojego politycznego posunięcia nie uzgodnił z politycznym kierownictwem w osobie
sekretarza komitetu miejskiego, towarzyszem Łominadze? Może towarzysz Łominadze nie
jest dla towarzysza Riazanowa autorytetem? Powiedzmy. Ale kimkolwiek byłby towarzysz
Łominadze, stoi on na czele organizacji partyjnej, a organizacji partyjnej nikt nie ma prawa
pomijać...
Od momentu, kiedy Stalin przestał mówić o Ordżonikidzem, a zaczął o Riazanowie,
Jeżow znowu zaczął notować.
- Towarzysz Riazanow - kontynuował Stalin - nie liczy się już ani z Moskwą, ani z
miejscowym kierownictwem partii. Co to oznacza? To oznacza, że aparat technokratyczny
nie jest kontrolowany, że czuje się bezkarny. Dlaczego?
Stalin znowu zrobił pauzę, zapowiadającą uogólnienie. Jeżow znowu pochylił się nad
notesem.
- Aparat gospodarczy - ciągnął Stalin - nie jest kontrolowany, bo nie istnieje
równorzędna mu kontrola partyjna. Jaką rolę może odgrywać komórka partyjna
narkomatu przemysłu ciężkiego, jeśli na czele narkomatu stoi członek Biura Politycznego?
Jaką rolę mogą odgrywać komórki partyjne w zarządach głównych, zjednoczeniach,
fabrykach i innych zakładach przemysłowych, jeśli naczelnicy zarządów i dyrektorzy fabryk
są członkami komitetów obwodowych, a nawet KC partii, a sekretarze komórek partyjnych
w najlepszym razie są członkami komitetów rejonowych? Na tym poziomie rola organizacji
partyjnej praktycznie równa się zeru. Sprawa Riazanowa podsuwa nam rozwiązanie
zadania pierwszorzędnej wagi: kontrolę aparatu gospodarczego należy przeprowadzać na
równorzędnym poziomie partyjnym. Aparat partyjny powinien kontrolować wszystkie
aparaty w kraju, w tym również aparat gospodarczy, a przede wszystkim aparat
przemysłowy, który dysponuje najbardziej niezależną, wykształconą i butną kadrą
pracowników.
Przy słowie butną w żółtych oczach Stalina błysnął gniew. Po krótkiej pauzie Stalin
dodał:
- Wszelkie próby stworzenia w naszym kraju technokracji należy zdusić w zarodku,

zniszczyć do cna. Stąd wzięła się propozycja zorganizowania obok już istniejących
wydziałów KC trzech nowych: Przemysłu, rolnictwa i transportu. W ten sposób
podstawowe dziedziny gospodarki narodowej - przemysł, rolnictwo i transport - będą
związane bezpośrednio z Komitetem Centralnym Partii. Pozwoli to partii skuteczniej
pomagać najważniejszym gałęziom gospodarki. Kierownicy tych nowych wydziałów
powinni być pracownikami tej samej albo nawet wyższej rangi niż komisarze ludowi, co
podniesie ich znaczenie i autorytet. Przygotujcie projekt uchwały o reorganizacji i pokażcie
mi go. Następnie zastanówcie się nad kandydaturami na stanowiska kierowników nowych
wydziałów i też mi je przedstawcie. Nadzór nad nowym wydziałem będzie sprawował
członek KC, a może nawet członek Biura Politycznego. Wydział przemysłu, jako
najważniejszy, powinien koniecznie nadzorować członek Biura Politycznego. Na przykład
towarzysz Kirow. A propos, przynieście mi jego dossier.
Stalin wstał.
Jeżow podniósł się pośpiesznie, zamykając notes i wsuwając wieczne pióro do
kieszonki na piersi.
Już stojąc Stalin powiedział:
- Ukarać Riazanowa natychmiast znaczyłoby usprawiedliwić prowokacyjny wyskok
Piatakowa. Jednakże zasady centralizmu demokratycznego naruszać nie wolno, nawet jeśli
centrala nie ma racji. Tą sprawą powinien się teraz zająć obkom. Niech obkom zażąda
wyjaśnień, niech przeprowadzi śledztwo i materiały przedstawi wam. Nie można przejść do
porządku nad tym incydentem.

12

Jeszcze wiosną, na krótko przed ukończeniem instytutu, do Szaroka zadzwoniła
Malkowa i poleciła mu stawić się następnego dnia rano w dziale kadr Ludowego
Komisariatu Sprawiedliwości.
A więc klamka zapadła. Jeśli do fabryki, to wspaniale, jeśli do sądownictwa lub
prokuratury, to niewątpliwie w Moskwie, w przeciwnym razie nie wzywano by go do
komisariatu. W instytucie wszyscy już dostali nakazy i wszyscy jak jeden mąż na prowincję.
Następnego dnia o wyznaczonej godzinie zjawił się u Malkowej. Zobaczywszy go
Malkowa wstała i rzuciła oschle:
- Proszę za mną!
Zaprowadziła go do małego, prawie pustego pokoju o nagich ścianach. Stało tam tylko
odrapane biurko bez szuflad, przykryte zielonym kartonem, upstrzonym atramentowymi
plamami, i trzy krzesła. Spod sufitu zwisała na sznurze goła żarówka. Zaniedbany pokój o
niewiadomym przeznaczeniu.
Przy mętnym, dawno nie mytym oknie stał niewysoki mężczyzna. Na odgłos
otwieranych drzwi odwrócił się. Malkowa puściła Szaroka przodem i natychmiast wyszła,
starannie zamykając za sobą drzwi.
Przez chwilę nieznajomy i Szarok przyglądali się sobie nawzajem. Mężczyzna miał
nieruchomą dziecinną twarz, której duże rogowe okulary przydawały nienaturalnej
powagi. Jura zawsze stronił od takich ważniaków - słabeusze, przy tym drażliwi i mściwi.
Ważniak przedstawił się jako Diakow, poprosił Szaroka o zajęcie miejsca i sam usiadł
naprzeciw niego.
- Kończycie studia, towarzyszu Szarok - zaczął - niedługo otrzymacie skierowanie do
pracy. Chciałbym poznać was bliżej. Opowiedzcie o sobie.
Dokładnie w ten sam sposób rozpoczęła z nim swego czasu rozmowę Malkowa. Niezbyt
oryginalni są ci kadrowcy. I Szarok odpowiedział tak samo, jak odpowiedział Malkowej:
jest synem pracownika zakładów krawieckich, jego poprzednia specjalność - frezer, w
instytucie wykonywał taką a taką pracę społeczną. Istnieje też pewna komplikacja - brat
został skazany za kradzież. Słowem, odpowiedział tak, żeby się nie skompromitować, a
jednocześnie żeby go uznano za człowieka nie nadającego się do pracy w sądownictwie i
skierowano do fabryki.
Jednakże, w przeciwieństwie do Malkowej, Diakow nie zaczął mu prawić morałów z
powodu brata - widocznie był już o tym poinformowany. Za to wypytał go dokładnie o co

innego: skąd pochodzą rodzice, kim są jego krewni, gdzie mieszkają, jakie Szarok ma
mieszkanie i - wreszcie - co zamierza robić po ukończeniu instytutu.
- Chciałbym wrócić do fabryki - odpowiedział Szarok.
Diakow kiwnął głową ze zrozumieniem.
- Moim obowiązkiem jest zorientować się, jakie są wasze plany, decyzja należy do
kierownictwa. Jeszcze do was zadzwonię.
A więc chcą go wziąć do Komisariatu albo do prokuratury, nie wiadomo tylko, do jakiej
roboty. Jego jednego wyróżniono z całego roku, to naturalnie zaszczyt, ale psuje mu plany.
I chociaż zarówno Ludowy Komisariat, jak i prokuratura oznaczały pozostanie w Moskwie,
postanowił walczyć o skierowanie do fabryki.
Diakow zadzwonił po kilku dniach i poprosił go o przybycie do Komisariatu
Sprawiedliwości. Jura przyjechał. Diakow czekał na niego w biurze przepustek. Wjechali
windą na trzecie piętro i weszli do tego samego pokoju, w którym Diakow przyjmował go
poprzednim razem.
Przy oknie siedział czytając gazetę tęgawy mężczyzna w mundurze wojskowym z
czterema rombami na naramiennikach bluzy. Naramienniki były w kolorze malinowym - a
więc formacje OGPU. Jura drgnął - zrozumiał, jaką pracę chcą mu zaproponować.
- Towarzysz Bieriezin - zakomunikował Diakow.
Bieriezin opuścił gazetę. Jura zobaczył jego brunatną, eskimoską twarz i znowu poczuł
niepokój.
Bieriezin gestem wskazał mu krzesło.
Diakow stał dalej i usiadł już w trakcie rozmowy, kiedy Bieriezin również jemu wskazał
krzesło.
Bieriezin przyglądał się Jurze w milczeniu, potem powiedział wolno:
- Organizacja partyjna rekomenduje was do pracy w organach NKWD. Zapoznałem się
z waszymi aktami personalnymi. Wasz brat został skazany za przestępstwo kryminalne.
Czy znaliście tych, których sądzono razem z nim?
- Zobaczyłem ich po raz pierwszy na rozprawie.
- Przyjaźniliście się z bratem?
- Brat jest starszy ode mnie o cztery lata. On miał swoje towarzystwo, a ja swoje.
- Utrzymujecie z nim kontakt?
- Brat pisze do ojca, do matki... I oni odpisują na listy. Ja przekazuję mu przez nich
pozdrowienia i życzenia, żeby odsiedział wyrok i jak najszybciej wrócił do normalnego
życia i do pracy. Czy moje rady poskutkują, tego nie wiem.

Bieriezina interesuje nie brat, lecz on - Jura zdawał sobie z tego sprawę. I trzeba
odpowiedzieć tak, żeby nie zwątpili w jego szczerość, ale jednocześnie żeby go nie wzięli do
pracy w organach. Oni sami powinni z niego zrezygnować. Bieriezin nigdy nie będzie mu
ufał, to człowiek ulepiony z tej samej gliny, co Budiagin, on też jest z żelaznej gwardii.
- A z kim się przyjaźnicie?
- Szczególnie bliskich przyjaciół nie mam - zaczął Szarok ostrożnie, rozumiejąc, że to
jest pytanie najważniejsze. Tylko o kogo Bieriezinowi chodzi: o Saszę Pankratowa czy o
Lenę Budiaginę? Ale przecież i Sasza, i Lena dawno już przestali być jego przyjaciółmi... -
Bliskich przyjaciół nie mam - powtórzył. - Mam znajomych z instytutu, ze szkoły, w której
się uczyłem, z domu, w którym mieszkam.
- Chodziliście do szkoły numer siedem?
No oczywiście, chodzi mu o Saszę albo o Lenę.
- Tak, do siódemki.
- W zaułku Kriwoarbackim?
- Tak.
- Niezła szkoła. Z kim spośród szkolnych kolegów utrzymujecie stosunki?
Naprowadza na Saszę Pankratowa. Przemilczeć? A po co? I tak wiedzą. I co mu mogą
zarzucić? Żadnej przyjaźni przecież między nimi nie było, na odwrót, była wrogość. Ale o
wrogości też lepiej nie mówić, powiedzą, że obszczekuje aresztowanego. Nie było nic - ani
przyjaźni, ani wrogości. Mieszkali w tym samym domu, rówieśnicy, dlatego chodzili do tej
samej szkoły, potem pracowali w tej samej fabryce, wszystko to było dawno...
- Właściwie - zaczął Jura, starannie obmyślając każde słowo - to się już nie spotykamy.
Zresztą i dawniej spotykaliśmy się raczej przypadkowo, po prostu mieszkaliśmy w tym
samym domu. A teraz nasze drogi w ogóle się rozeszły. Maksym Kostin ukończył oficerską
szkołę piechoty i wyjechał na Daleki Wschód. Aleksandra Pankratowa aresztowano,
szczerze mówiąc nawet nie wiem, z jakiego powodu. Nina Iwanowa jest nauczycielką,
spotykamy się czasami na podwórku, cześć - cześć... Poza tym Wadim Marasiewicz... nie
mieszka w naszym domu, ale też na Arbacie, jest filologiem... Kto tam jeszcze? Lena
Budiagina, mieszka w Piątym Domu, też prawie się nie widujemy.
- To córka Iwana Grigoriewicza?
- Tak.
- Macie narzeczoną, sympatię?
To pytanie, zadane zaraz po tym, jak Szarok wspomniał o Lenie, dowodziło, że są o nim
dobrze poinformowani. Zresztą inaczej być nie mogło. I celem pytań było nie tyle

ujawnienie szczegółów z jego życia, co sprawdzenie jego prawdomówności.
- Żenić się na razie nie mam zamiaru - odpowiedział Jura z uśmiechem.
- Lubicie teatr, kino, potańczyć?
- Wiedzą, że bywał z Leną w restauracjach.
- Potańczyć lubię.
- Z ładnymi dziewczętami?
- Wolę z ładnymi, oczywiście.
Bieriezin chwilę milczał, potem zapytał:
- Wspomnieliście o Pankratowie. To Aleksander Pawłowicz Pankratow?
- Tak. Nazywaliśmy go po prostu Sasza. Był u nas sekretarzem organizacji
komsomolskiej. Ale został aresztowany.
- Co to za człowiek?
Szarok znowu wzruszył ramionami.
- To było dawno, osiem lat temu. Wtedy robił wrażenie uczciwego, przyzwoitego
chłopaka - powiedział i dodał z uśmiechem: - Taki komsomolski przywódca. No a co się z
nim stało później, tego nie wiem.
Inaczej nie mógł odpowiedzieć. Negatywna, a nawet powściągliwa opinia wywołałaby
pytania, na które nie potrafiłby odpowiedzieć, a zresztą po co? Wtedy Pankratow był
przyzwoitym chłopakiem, wtedy Sasza miał lat piętnaście, wtedy i Szarok miał lat
piętnaście, wtedy patrzył na wszystko młodymi, ufnymi oczami, wątpliwe, żeby im
odpowiadał, taki otwarty, szczery i w dodatku brat kryminalisty.
Szarok nie podejrzewał, że właśnie ta pozytywna, szczera opinia o Saszy Pankratowie
zdecydowała o jego losie. Na niego, Szaroka, Bieriezin przeniósł swój stosunek do Saszy.
Podobnie jak kiedyś w Pankratowie, zobaczył w Szaroku dobrego, uczciwego chłopaka.
Popełnił poważny błąd, który miał go później drogo kosztować.
A teraz powiedział:
- Zastanowimy się nad waszą kandydaturą. Ale przede wszystkim wy powinniście
zdecydować, czy chcecie u nas pracować. To duży zaszczyt, organy CzeKa to zbrojny
oddział partii. Siłą nikogo nie zmuszamy, jeśli odmówicie, nie będziemy mieć do was żalu.
Znowu zwrócił się do Diakowa:
- Dajcie towarzyszowi Szarokowi swój telefon.
- Tak jest - Diakow podniósł się z krzesła.
- Sprawa jest otwarta - powiedział Bieriezin - i rozmowa zostaje między nami.
- Rozumiem - odparł Szarok.

Dlaczego właśnie on? Studentem był średnim, nie wyróżniał się. I społecznikiem też
był średnim - po prostu wykonywał powierzone mu zadania. Widocznie tacy średni są
właśnie potrzebni.
Próbował wyobrazić sobie ich rozmowę na jego temat. Bieriezin będzie się wahał.
Dlaczego brat jest kryminalistą? Dlaczego włóczy się po restauracjach? Tamten,
kryminalista, też pewnie lubił wystawne życie, no i proszę, obrabował jubilera. Dlaczego
właśnie takiego mamy angażować? A Diakow będzie po jego stronie, to on wysunął jego
kandydaturę i teraz powinien dowieść trafności swego wyboru. Coś jakby nieuchwytna nić
porozumienia zadzierzgnęła się między nimi. Szarok czuł, że z Diakowem mógłby
pracować. A z Bieriezinem?...
- Bywacie z ojcem na wyścigach? - zapytał Bieriezin.
- Nie, nie bywam.
To pytanie wydało mu się najbardziej nieprzyjemne. Oni wiedzą o nim wszystko. Oni
wiedzą wszystko o wszystkich. A on zawsze bał się Budiagina. Nie Budiagina trzeba się bać,
lecz Bieriezina. Budiagin jest znany, Bieriezin nie, a jednak to Bieriezin jest ważniejszy.
Dysponując władzą tajną, Bieriezinowie stoją za plecami tych, których władza jest
widoczna.
I Diakow też jest ważny, choć wstawał za każdym razem, kiedy Bieriezin się do niego
zwracał. Jura przypomniał sobie swoje pierwsze spotkanie z nim - z jaką pewnością
rozsiadł się wtedy na krześle. Nie, on nie średniaków wyszukiwał w instytucie, po co im
średniacy? Wybór Diakowa był trafny - to on, Szarok, jest stworzony do tej roboty, właśnie
on, a nie prostoduszny Maksym Kostin, nie mięczakowaty inteligent Wadim Marasiewicz,
nie przesadnie niezależny Sasza Pankratow. Jemu nikt by się nie wywinął, przed nim nikt
nie zdołałby się usprawiedliwić, on nie wierzy w niczyją szczerość - nie sposób wierzyć w to
wszystko, i ten kto twierdzi, że wierzy, kłamie.
Stop. Wybór jest trafny. Trzeba się zdać na los. Wyrazi zgodę, a już oni niech decydują.
Zechcą, to go wezmą, a nie zechcą, to nie wezmą. Właśnie tam będzie bezpieczny. Tam go
nikt nie ruszy, to oni wszystkich ruszają.
Jura zadzwonił do Diakowa i zawiadomił go, że podjął decyzję pozytywną.
- Przyjdźcie do mnie wieczorem - powiedział Diakow.
Z przepustką w ręku Jura kroczył długim korytarzem, wpatrując się w numery
gabinetów. Czy naprawdę będzie tu kiedyś pracował?
Gabinet, w którym Diakow go przyjął, był maciupeńki, ale to był jego gabinet i Diakow
siedział w nim jak prawowity gospodarz. Tym razem miał na sobie mundur z trzema

belkami na naramiennikach bluzy. W mundurze, o dziwo, było mu dobrze, jego niepozorna
sylwetka prezentowała się okazalej.
- Podjąłeś słuszną decyzję - powiedział Diakow.
Zwracał się do niego per “ty”, traktował go przyjaźnie, jak swojego człowieka.
- To twoje akta. - Wyciągnął z szuflady teczkę. - Zaraz załatwimy formalności.
Jura czuł, że podoba się Diakowowi.
- Posłuchaj - powiedział Diakow. - Poprzednim razem wspomniałeś o Pankratowie. Co
to za człowiek?
- Już to mówiłem... - Jura wzruszył ramionami. - W szkole był sekretarzem grupy
komsomolskiej. Wtedy robił wrażenie uczciwego. Miał też pewne słabości, chciał uchodzić
za mądrzejszego od innych, takiego, co to zawsze więcej wie, jest lepiej poinformowanny.
- A może naprawdę był lepiej poinformowany?
- Możliwe - zgodził się Jura, który wszystko zrozumiał i teraz już wiedział, co powinien
mówić. - Jego wuj, Riazanow, kieruje wielką budową. W ogóle w naszej szkole uczyło się
sporo dzieci pracowników wysokiego szczebla. Pankratow bywał u nich w domu. Można by
powiedzieć, że lubił przewodzić, lubił być pierwszy.
- Otóż to - wtrącił Diakow poważnie. - No i nabroił. Nie dość, że sam się zaplątał, to
jeszcze innych wkopał, Bogu ducha winnych.
- Podobno zredagował jakąś gazetkę ścienną.
- To też było i jakieś kontakty po innej linii. Powiedz, u kogo z wysokich
funkcjonariuszy bywał.
Interesuje go Budiagin, zrozumiał Szarok, ale nie chce wymieniać jego nazwiska, to
zbyt poważna persona. On, Jura, też go nie wymieni, niech taka informacja wyjdzie nie od
niego. W rozmowie z Bieriezinem wspomniał już o Lenie, to wystarczy!
- W naszej szkole uczyły się dzieci z Piątego Domu. Właśnie u nich bywał.
Diakow zerknął na Szaroka.
- Wypełnisz ankietę i napiszesz życiorys - powiedział i dodał wesoło: - Myślę, że będzie
nam się dobrze pracowało.
Do nowych warunków Jura przystosował się bez trudu. Pasował do tej instytucji, a
nawet stał się jej ozdobą dzięki swojej młodości, przyjaźnie uśmiechniętej, otwartej
rosyjskiej twarzy, której rysy z upływem lat nabrały jakiejś nordyckiej regularności.
Smukły i zręczny, miał poza tym szybki refleks, był rzeczowy i opanowany - cechy, które
doceniał w nim zarówno Diakow, jak i Bieriezin.
Poparcie Bieriezina dawało Szarokowi szansę zrobienia szybkiej kariery, ale Jura bał

się tego poparcia ze względu na Diakowa. Bieriezin siedzi wysoko, całymi tygodniami go
nie widać i przypomina sobie o Jurze dopiero wtedy, kiedy ten staje przed nim. Diakow jest
blisko, może w każdej chwili wykorzystać jego brak doświadczenia i podstawić mu nogę.
Bieriezin jest jeden, Diakowów dużo. I w ogóle Szarokowi bardziej odpowiadała
drobiazgowa formalistyka Diakowa niż prostolinijność Bieriezina. Bieriezin wierzył. Jura w
nic nie wierzył. Diakow udawał, że wierzy.
Ale z Diakowem trzeba być ostrożnym, to intrygant - Szarok szybko go rozszyforwał i
miał się na baczności. Diakow przekazał mu kilka osób, z którymi pracował, między innymi
Wikę Marasiewicz.
Przypadkowo mu ją przekazał czy coś wie o łączących ich stosunkach?
Szarok na wszelki wypadek powiedział:
- Tę Wikę Marasiewicz znam, chodziliśmy do tej samej szkoły. Z jej bratem nawet do
tej samej klasy, a ona była albo o rok wyżej, albo o rok niżej, już nie pamiętam.
Ale Diakow nie zdradził się, czy coś wie na ten temat. Wyjaśnił obojętnie:
- Ta pannica wpadła na cudzoziemcach, zapoznasz się z jej dossier, to zobaczysz. Ale u
jej ojca, profesora Marasiewicza, bywa Gliński, i na ten kontakt trzeba ją naprowadzić.
Przyjmować będziesz na Marosiejce. Jej dzień - wtorek. Godzina jedenasta. Przychodzi
punktualnie, nie spóźnia się.
Wika rzeczywiście przyszła punktualnie o jedenastej. Jura otworzył jej drzwi. Na jego
widok cofnęła się w stronę windy. Wiedziała, że Jura pracuje w NKWD, ale nie
przypuszczała, że to on będzie ją “prowadzić”.
- Wchodź, wchodź, kochaneczko, nie krępuj się - powiedział Jura z szerokim
uśmiechem. - Dawnośmy się nie widzieli.
Zaprowadził ją do pokoju, uprzejmie podsunął krzesło - smukły, bardzo przystojny w
mundurze. Wszystko - pasy, belki na bluzie, wysokie buty - miał nowiutkie, lśniące,
błyszczące. Był uosobieniem siły, władzy, sukcesu, rozmawiał z nią przyjaźnie, nawet
wesoło, jakby w tej jej roli nie było nic szczególnego. I jakby nic szczególnego nie było w
okolicznościach, w jakich się spotkali.
Kiedy jednak na następne spotkanie Wika przyszła w wydekoltowanej letniej sukni,
mocno opinającej biodra, i zręcznym ruchem zsunęła ramiączko obnażając białe krągłe
ramię, Jura prześliznął się po nim obojętnym wzrokiem i patrząc jej prosto w oczy
powiedział:
- Chodziliśmy do tej samej szkoły i jeśli czasem całowaliśmy się ukradkiem na
przerwach, to nikogo to nie obchodzi. Poza tym nic między nami nie było, jasne?

Wika poprawiła ramiączko i bąknęła bardzo speszona:
- Tak, tak, oczywiście.
Swego czasu Diakow wciągnął do roboty Wikę, kiedy wyłoniła się konieczność
inwigilowania domu profesora Marasiewicza, wywołana z kolei sprawą Łominadzego.
Gliński - wspólnik Łominadzego, bywał w domu Marasiewiczów - ni to jako ich ziomek,
ni to krewny - i spotykał się tam z cudzoziemcami. Dlaczego za ich pośrednictwem nie
można by nawiązać tajnych kontaktów ze stronnikami Łominadzego w zagranicznych
partiach komunistycznych?
To zaskakujące na pierwszy rzut oka przypuszczenie pozwalało stworzyć wersję,
wzmocnić niespójne zeznania Czera, podbudować je nazwiskami ludzi, nie związanych
bezpośrednio z Kominternem. Pośrednie powiązania podnoszą rangę sprawy, przydają jej
wiarygodności. Każdy fakt ma swoją wagę, istotne stają się nawet błahe zeznania Wiki, jeśli
się je powiąże z wersją, nazwisko Glińskiego pojawia się obok nazwisk ludzi, o których Czer
na pewno sobie przypomni jako o kurierach Łominadzego. Z drugiej strony żona
Glińskiego jest dyrektorem instytutu, w którym wykryto trockistowskie podziemie, a
kierował tym podziemiem jej zastępca Kriworuczko.
Szarok jeszcze w szkole poznał syna Glińskiego, Jana, słyszał jego ojca, kiedy
występował ze wspomnieniami o Leninie, widział jego matkę, dostojną damę. Glińska
została później dyrektorem instytutu, w którym studiował Sasza, i nawiasem mówiąc,
wyrzuciła go z tego instytutu. Nie wiedziała, idiotka, że sprawa Saszy stanie się z czasem
częścią sprawy jej męża, a potem i jej własnej.
Teraz tym wszystkim zajmował się on, Szarok.
Zetknięcie się tu, w tym nowym świecie, ze znajomymi nazwiskami, związało jego
przeszłość z dniem dzisiejszym. Po raz pierwszy poczuł realność zemsty na tych, którzy w
tamtym świecie poniżali go i pomiatali nim. Sasza Pankratow już dostał za swoje, nie od
niego, co prawda, ale dostał. Teraz kolej na innych.

13

Mieszkanie, w którym Jura przyjmował Wikę, należało do Diakowa, ale Diakow
mieszkał u swojej żony, Rebeki Samojłowny, kobiety otyłej, niezgrabnej i wyjątkowo
brzydkiej, za to obkutej politycznie. Żona Diakowa wykładała ekonomię polityczną. Dzięki
niej Diakow stał się również politycznie obkuty, chociaż Szarok zauważył, że jedyną
książką, jaką Diakow czyta, są “Zagadnienia leninizmu” Stalina.
Szarok nie darzył Rebeki sympatią. Prawdę mówiąc, w ogóle nie lubił Żydów. Na
podwórku i w szkole nikt nie odróżniał Żydów od nie-Żydów, a on Szarok, odróżniał. Ojciec
i matka też odróżniali.
Antysemityzm Szaroków był zastarzały, rodem z Ochotnego Riadu. W ich pamięci
majaczył jakiś Żyd jeszcze z tych czasów, kiedy ojciec i dziadek trudnili się krawiectwem na
ulicy Zamoskworieckiej, a obok, w zaułkach Zariadia, koło zajazdu Glebowa, mieszkali
Żydzi i stała ich synagoga. Tamtejsi subiekci zabawiali się ich kosztem, a teraz ci wyzuci z
praw krawcy, czapnicy, kuśnierze stali się nagle władzą. Swój, rosyjski chłop, niepiśmienny
Iwan, zagarnął władzę - i to było nie do zniesienia, ale jeszcze trudniejsze do zniesienia
było to, że podzielił się tą władzą z Mośkiem. Swój protest przeciwko nowemu ustrojowi
stary Szarok wyrażał przez nienawiść do Żydów. Protestować przeciwko samemu ustrojowi
było niebezpiecznie.
To, że Diakow ożenił się z Rebeką, Szarok tłumaczył sobie jego niepozornym
wyglądem. O Żydach z Diakowem nie rozmawiał i w ogóle o nich nie rozmawiał. Nawet w
domu, kiedy ojciec zaczynał sobie na ten temat używać, tylko się ironicznie uśmiechał.
Rodzina stała się teraz dla Szaroka poważnym problemem. Matkę szybko przywołał do
porządku, zabronił jej przesiadywać na podwórku. Zresztą nie miała teraz czasu na
pogaduszki: codziennie jeździła do zamkniętego konsumu, gdzie sprzedawano to to, to
owo. Na podwórku nie zatrzymywała się, bo po co ludzie mają wiedzieć, czym są wypchane
jej torby? Gorzej było z ojcem. Nadal szył w domu. Niedużo, dwa, trzy kostiumy w
miesiącu, ale to ukrywane przed inspektorem podatkowym zajęcie pozwalało staremu
jeździć na wyścigi, grać w totalizatora. Wszystko to kompromitowało Jurę, mogło
zniweczyć jego karierę.
Zrezygnować z pokątnego szycia stary nie zgadzał się pod żadnym pozorem, był to
przejaw jego niezależności od przeklętej władzy. W zakładzie był niczym, ot, zwykły
pracownik, w domu był panem. Próbowały się do niego dopchać, często bezskutecznie,
najszykowniejsze moskiewskie elegantki, skakały koło niego, zgadzały się na każdą cenę.

Stary lubił ślicznotki, ich nóżki w ażurowych pończoszkach, ich kokieterię, nawet jeśli była
podyktowana interesem. Wybierał klientki młode i ładne, czasem nawet młodym
Żydówkom zgadzał się coś uszyć. Bywają wśród nich takie czarnulki, że w głowie się kręci!
Najważniejsze, żeby kobitka była młoda, świeża, jędrna, lubił piersiaste, o obfitych
kształtach, starym kobietom czy choćby tylko nie pierwszej młodości, odmawiał - brak talii,
żadnego efektu.
Ojciec był jedynym człowiekiem, którego Jura szanował, do którego był przywiązany,
którego cenił za mądrość życiową. I wiedział, że i on jest ulubieńcem ojca. Wołodię ojciec
prał bezlitośnie, jego palcem nie tknął. Obaj, podobni do siebie, przystojni, kochający
życie, byli przeciwieństwem matki, podwórkowej kłótnicy, i starszego brata, kryminalisty.
Stary Szarok niczym nie zdradził, co myśli o nowej pozycji syna. Tak samo swego czasu ani
nie potępił, ani nie pochwalił wstąpienia syna do Komsomołu i do partii, nie potępił też i
nie pochwalił związku, a potem zerwania z Leną. Brało się to nie z obojętności, lecz z
zaufania. Wszyscy służą, wszyscy są dziś upaństwowieni, poza tym nie ma komu służyć, i
każdy służy, jak potrafi. On sam obronił swoją niezależność i nie zamierzał wyrzec się
swojego procederu. Jura nie mógł się nawet zająknąć na ten temat, byłaby to obelga, której
ojciec nigdy by mu nie wybaczył.
Wyprowadzić się? Pozbawić siebie i swoich starych rzadkiego w Moskwie przywileju,
jakim jest samodzielne mieszkanie? Na zawsze zerwać z ojcem?
Jura nie mógł nic wymyślić. Ale ukrywać w pracy swoich kłopotów też się nie odważył.
Lepiej niech się dowiedzą od niego niż od kogoś obcego.
- Mieszkamy w tym domu od dawna, od lat przedwojennych - powiedział do Diakowa. -
Sami znajomi, zaprzyjaźnieni, temu przenicuj marynarkę, temu skróć palto, tamtemu
przyszyj łatę. W dodatku rodzic mój lubi sobie golnąć ćwiartuchnę, jak to krawiec, sam
rozumiesz.
- Twój ojciec pracuje w zakładzie - odparł Diakow. - Przyszyć po godzinach pracy parę
łat to żadne przestępstwo i wypicie ćwiartuchny też nie jest przestępstwem.
Diakow lekceważył to, co ktoś mógł o nich pomyśleć lub powiedzieć. Obaj z Szarokiem
decydowali o losach i życiu ludzi, znajdowali się na pierwszej linii walki z wrogiem,
spoczywała na nich szczególna odpowiedzialność, dlatego i prawa mieli szczególne.
Zarówno ich praca, jak i życie osobiste otoczone były tajemnicą. Przesadne
zainteresowanie tym życiem można było interpretować różnie.
Jura nosił mundur NKWD. Do domu wracał nad ranem, do pracy wychodził po
obiedzie, na podwórku prawie nikogo nie spotykał, a jeśli spotykał, to udawał, że nie

zauważa.
Klienci z ich domu przestali przychodzić. Dawniej też ich było niewielu, a teraz stary w
ogóle się z nimi rozstał. Jura dostrzegł w tym takt i zrozumienie sytuacji. Ojciec posunął się
tak daleko w delikatności, że zaczął sam chodzić do dwóch swoich głównych klientek, do
których z kolei przychodziły inne klientki.
W ten sposób ta strona życia jakoś się ułożyła, a rodzina Szaroków zyskała pewność
siebie, której tak długo była pozbawiona, złagodniało też nieco nękające ich uczucie
strachu. Pozostawała druga strona życia - kobiety.
Jura i dawniej zachowywał w tych sprawach ostrożność - bał się alimentów. W nowej
pracy kobiety pożerały go oczyma, ale w swoim kolektywie amorów się nie uprawia.
Nowych znajomości nie nawiązywał, starych nie odnawiał.
Podobała mu się Waria Iwanowa. Zawsze miała w sobie coś, a teraz - po prostu
madonna! Ale to kanalia. Któregoś dnia spotkał ją na podwórku, uśmiechnął się do niej
serdecznie, a ona odpowiedziała mu spojrzeniem pełnym nienawiści. To towarzystwo
Saszki, ona i Nina, jej siostrzyczka-histeryczka! Jura nie zapomniał tamtego Sylwestra.
Obraził go wtedy Sasza, ale wywołała całą tę historię Nina, to ona wszczęła awanturę. Z
Saszą sprawa załatwiona. Saszę zabrano. Tych też mogą zabrać. Ale on do tego ręki nie
przyłoży. Są z tego samego podwórka. Takie uczucie Diakow nazwałby burżuazyjną
pseudouczciwością. Ale tu jest jego dom, tu się wychował, tu mieszka jego ojciec i matka,
tu wróci jego brat - nie chciał ich otaczać wrogami.
Wspomnienie jednej tylko kobiety budziło w nim wzruszenie. Lena. Nie mógł
zapomnieć jej kochającej, pełnej cierpienia twarzy. Była jedynym, obok ojca, człowiekiem,
z którym czuł się związany, w którego przywiązanie wierzył. Lena gotowa była poświęcić się
dla niego i dowiodła tego. Tamta straszna noc, szpital, i ani słowem, ani westchnieniem nie
zdradziła go. Kochała go. Pamiętał tamten ostatni gorący, gorczyczny zapach, który
podniecał go jeszcze teraz. Dręczyła go myśl, że Lena może pokochać innego, związać się z
innym, wyjść za mąż. Omal nie spowodował jej śmierci, porzucił ją, a jednak tylko on miał
do niej prawo. Zmusi ją, żeby do niego wróciła, żeby o wszystkim zapomniała, i znowu
uczyni ją swoją.
Liiczył na przypadkowe spotkanie, ale właściwie nie mieli się gdzie spotkać. Wiedział,
gdzie Lena pracuje, ale nie wypadało mu iść do niej do pracy. Postąpił tak, jak postępował
dawniej, zatelefonował do niej do domu. Niestety, musiał odłożyć słuchawkę, bo do
telefonu podszedł Iwan Grigoriewicz.
Następnego dnia zadzwonił do pracy.

Lena nie zdziwiła się albo udała, że się nie dziwi. Ten sam zmysłowy, głęboki głos.
Zdrowie? W porządku. Zobaczyć się? No cóż, czemu nie? Tylko że z pracy jedzie wprost na
daczę. Trzeba się zdzwonić, może udałoby się ściągnąć całą paczkę?
Jura nie zrozumiał.
- Kogo masz na myśli?
Roześmiała się.
- Tak, rzeczywiście... Myślałam o Ninie, ale Nina wyjechała na jakieś seminarium.
Może Wadim, zadzwoń do niego.
- Spróbuję - odpowiedział Jura, zdecydowany nigdzie nie dzwonić. - To jak się
umawiamy?
- Może w niedzielę?
Odpowiedź niezbyt pewna, ale Lena zawsze tak mówi. Wymawia wyraźnie zakończenia
słów, akcentuje sylaby, co nadaje jej odpowiedziom cień niepewności.
Podała godzinę odjazdu autobusu z placu Teatralnego, numer linii (tak nazywa się
ulice w Srebrnym Borze), numer daczy, i wytłumaczyła, jak się idzie od pętli autobusowej,
z której autobus odjeżdża z powrotem do Moskwy.
Ani wyrzutów, ani obrażonego tonu, ani radości, ani gniewu, ani zakłopotania. Trochę
obraźliwa delikatność. Wyższość arystokratki. Mimo wszystko odpowiadało mu to.
Niepokoiła go perspektywa spotkania Iwana Grigoriewicza i Aszchen Stiepanowny,
chociaż oboje mogli o niczym nie wiedzieć. Iwan Grigoriewicz nie lubi go, no cóż, dawniej
też go nie lubił. A zresztą czy go w ogóle zobaczy? Pójdą z Leną nad rzekę wykąpać się, na
obiedzie nie zostanie, musi z nią tylko porozmawiać, wszystko załagodzić, przywrócić
dawne stosunki. I niewykluczone, że Lena będzie sama.
Rodzice mogli wyjechać na urlop i zabrać ze sobą Władlena. Może dlatego właśnie
zaprosiła go na niedzielę i powiedziała, żeby przywiózł ze sobą Wadima - boi się zostać z
nim sama.
Myśl o tym, że za dwa dni, w niedzielę, znowu ją zobaczy, przeniosła go w przeszłość.
Przypomniał sobie, jak siedział w gabinecie Iwana Grigoriewicza, a ona przebierała się w
swoim pokoju, czekał na nią, serce zamierało w nim z podniecenia. Teraz też był
wzruszony, chyba nawet bardziej niż wtedy.

14

Nowa praca, nowa pozycja, ukryta potęga przydawały Szarokowi pewności siebie.
Kiedy jednak przyjechał do Srebrnego Boru, poczuł się onieśmielony. Ulice czy, jak je tu
nazywano, linie, różniły się tylko numerami. Równe rzędy sztachet z nawisłymi nad nimi
krzakami bzu i jaśminu, jednakowe furtki, też ze sztachet, alejki prowadzące od furtki do
domu, ukryte za drzewami i krzakami. Ani szlabanów, ani wartowników, nikogo obcego -
jak w rezerwacie.
Furtka nie była zamknięta. Jura przeszedł ścieżką obsadzoną kwiatami i znalazł się
przed piętrową daczą, pomalowaną na bladozielony kolor. Dokoła - żywej duszy, cisza. Na
dużej werandzie stoi stół, jeszcze nie sprzątnięty po śniadaniu, szklanki, filiżanki, talerzyki.
Dużo naczyń, dużo krzeseł, a więc Lena nie jest sama.
Stał niezdecydowany przed werandą, nie wiedząc, jak dać znać o sobie. Z okna wyjrzała
służąca i popatrzyła na niego pytająco:
- Ja do Leny - powiedział.
- Niech pan obejdzie dookoła - pokazała mu, jak ma iść.
Jura obszedł dom i zobaczył jeszcze jedną werandę, malutką, obrośniętą dzikim
winem, usłyszał męski głos i od razu poznał Wadima.
Skąd on się tu wziął? Przecież nie zadzwonił do niego. Dziwny zbieg okoliczności.
Czyżby tu był stałym bywalcem? Czy może specjalnie został sprowadzony po to, żeby
zapobiec t~ete-~a-t~ete?
Zresztą skoro wszyscy są w domu, obecność Wadima jest mu nawet na rękę. Z
Wadimem poczuje się tu pewniej, rzeczywiście będzie wyglądał na starego szkolnego
kolegę. Widocznie Lena sama zaprosiła tego chłystka, żeby uniknąć niezręcznej sytuacji.
Wszedł po drewnianych schodkach. Na werandzie w wyplatanych fotelach siedzieli
Lena i Wadim. Stał tam poza tym okrągły stolik i wąska wiklinowa leżanka, na której usiadł
Jura. Weranda przylegała do malutkiego pokoiku.
Jeśli Wika coś wypaplała Wadimowi, to zdradzi go spojrzenie, zmieszanie,
zakłopotanie. Ale nie... Wadim jest taki jak zawsze, wstaje, pląsa, przytupuje z gracją
słonia, otyły, i jak dawniej mówi tylko to, co wie on i czego nie wiedzą inni. Lena
przysłuchuje się uważnie. Zupełnie się nie zmieniła. Wciąż ten sam nieco posępny
uśmiech. Ten sam węzeł czarnych włosów na karku, jaskrawoczerwone, lekko odęte wargi.
Zachowuje się prosto i naturalnie. I kocha go jak dawniej - od razu to zrozumiał. Serce
wypełniła mu duma i radość.

Ale, tak jak dawniej, nie czuje się dobrze w tym dygnitarskim domu, czegoś się boi,
dziwne, to jego powinni się teraz bać. Dotąd nie zdołał zrozumieć sekretu władzy tych
inteligentów. Dlaczego on powinien służyć im? A nie rozumieć, znaczy - bać się.
Wadim opowiadał, że do Wenecji wyjechała delegacja wioząc cztery filmy: “Baryłeczkę”
Michała Romma z Galiną Siergiejewą, “Świat się śmieje” Aleksandrowa z Leonidem
Utiosowem w roli głównej, “Czeluskina” Posielskiego, operatorem był Trojanowski, który
pływał na “Czeluskinie”, i “Nowego Guliwera” Ptuszki.
Wadim dawał do zrozumienia, że on również ma swój udział w wyborze tych filmów,
opowiadał ich treść, przepowiadał im powodzenie, szczególnie “Baryłeczce”. Z wyjątkiem
“Czeluskina” filmy te nie weszły jeszcze na ekrany. Jura i Lena ich nie widzieli, i znowu
wyszło tak, że Wadim opowiada o czymś, o czym jemu wiadomo, a innym nie.
Wadim twierdził, że wiele filmów zostało zepsutych przez formalistyczne wygibasy i
snobistyczne eksperymenty. Jednakże “Baryłeczka” i “Świat się śmieje” mają duże szanse.
Nasz film, mówił Wadim, staje się w prawdziwym tego słowa znaczeniu sztuką dla ludu.
- “Baryłeczka” Maupassanta dla ludu? - zapytał Jura z powątpiewaniem.
- Tak, tak, tak! - wykrzyknął Wadim. - Wyobraź sobie! to jest nie tylko historia
prostytutki. To jest film antywojenny, antyfaszystowski. Masy to rozumieją, jest im to
potrzebne!
Jura ugryzł sę w język. Dla niego “Baryłeczka”, tak jak i cały Maupassant, to tylko
erotyka. Przeoczył, że Baryłeczką owładnął pruski oficer.
- “Pancernik Potiomkin” też jest dość skomplikowany, a jednak pokazywano go -
wtrąciła Lena.
- Tak - zgodził się Wadim - ale do czego doprowadził Eisensteina jego formalizm?
“Październik” jest już dla widza w ogóle niezrozumiały, wielki temat został
strywializowany. Albo Dziga Wiertow! Oglądaliście jego “Symfonię Donbasu”? To chaos,
parodia rzeczywistości. Teraz Wiertow kręci film o Leninie - Wadim wzruszył tęgimi
ramionami - dopuścić Dzigę do takiego materiału! To ludzie wybitni, ale najwyższy czas
zdecydować się: po czyjej jesteś stronie?
Jura przypomniał sobie, z jakim upojeniem Wadim rozprawiał swego czasu o Henri
Regnerze i innych Francuzach, dawał mu nawet do czytania pikantne historyjki z życia
francuskich sutenerów.
Może i nie należało docinać Wadimowi, ale chęć odegrania się za “Baryłeczkę”
zwyciężyła.
- Twoje gusta się zmieniają, Wadik - powiedział.

- Na lepsze, na lepsze, mój drogi - odpowiedział Wadim wyzywająco. - Wszyscy
przechodzimy ewolucję, ale ważne, w jakim kierunku się posuwamy.
- Co chcesz przez to powiedzieć? - zapytał Jura chmurnie. Agresywność Wadima
zaskoczyła go. To nie Wika. Jest pewny siebie.
- Chcę powiedzieć to, co powiedziałem - odparł Wadim opryskliwie. - Człowiek się
rozwija, ważne tylko, w jakim kierunku. Każdy bierze przeszkodę, ważne tylko, jaką, dokąd
skacze. W szkole moje gusta literackie były jeszcze nie wyrobione, ale ważne jest, do czego
doszedłem. W szkole ty nie spieszyłeś się ze wstąpieniem do Komsomołu, a teraz jesteś
członkiem partii, i ja taką ewolucję uważam za normalną.
A jednak nie wolno stwarzać konfliktowych sytuacji. Trzeba być miłym, ustępliwym, w
ten sposób tylko zyska w oczach Leny.
- Świetnie - powiedział. - Może i Eisenstein stanie się kiedyś realistą socjalistycznym.
Wymienił tylko Eisensteina, bał się, że pomyli imię i nazwisko drugiego reżysera.
Dziwne nazwisko, dziwne imię. Gdzie spojrzeć, tam Rabinowicze, diabeł się w tym nie
połapie!
Lena popatrzyła na niego z wdzięcznością.
- Może stagnacja, o której mówi Wadim, jest zapowiedzią przejścia do kina
dźwiękowego?
Wadim z miejsca zaoponował:
- Nie mówiłem o stagnacji, ale jeśli chodzi o kino dźwiękowe, jestem ostrożny w
prognozach. Cokolwiek by się powiedziało, kino - to wielki niemowa. Słowo może
przekształcić kino w teatr na ekranie. Możecie sobie wyobrazić Charlie Chaplina
mówiącego? Bo ja nie.
W Londynie Lena widziała mnóstwo filmów dźwiękowych. Kino dźwiękowe już się tam
przyjęło, przyjmie się i u nas. Nie chciała jednak podejmować dyskusji z Wadimem, więc
uśmiechnęła się tylko, przypomniawszy sobie, jak na pokazie amerykańskiego filmu
widzowie śmiali się z wymowy amerykańskich aktorów.
- No a “Turbina 50000”, “Złote góry”? - zapytał Jura pojednawczo, uznając przewagę
Wadima.
Wadim uśmiechnął się.
- A czy to są filmy dźwiękowe? To tylko taśmy udźwiękowione muzyką Szostakowicza.
Jego muzyka jest interesująca sama w sobie, a także dlatego, że jest oparta na motywach
ludowych. To ważne dla rozwoju kompozytora.
Wadim demonstrował swoje rozeznanie, starał się uświadomić Szarokowi, że jest

okopany ze wszystkich stron. Jura zrozumiał to, zrozumiał też, że powodem tych usiłowań
Wadima jest strach przed nim. W tym również kryła się przyczyna dziwnej agresywności
Wadima. Jura nie mógł powstrzymać uśmiechu, uśmiechnął się do Leny i Lena
odpowiedziała mu uśmiechem, dziękując za wyrozumiałość.
- Wykąpiemy się przed obiadem czy po?
- Ja nie będę wam towarzyszył - oświadczył Wadim, zerkając na zegarek - muszę
jeszcze skoczyć do Śmidowiczów. Wrócę na obiad, jeśli pozwolisz.
Lena poszła się przebrać, zamykając za sobą drzwi. Wadim i Jura zostali na werandzie.
Na werandę wychodziło okno pokoju Leny zasłonięte lekką firanką. Firanka powiewała na
wietrze, wydymała się i wtedy widać było Lenę, jak podniósłszy ręce do góry ściąga przez
głowę suknię. Jura stanął przy oknie, zasłaniając je sobą i przyciskając firankę.
- Jak twoje sprawy, Wadik? - zapytał.
Wadim przekładał książki na stoliku.
- Wszystko po staremu. Nie dzwonisz, nie odzywasz się.
- Jestem bardzo zajęty.
Wadim wziął ze stołu książkę i pokazał Jurze.
- Czytałeś?
- Co to jest?
- Wspomnienia Panajewa.
- Nie pamiętam... Jeśli się nie mylę, miałem kiedyś w ręku wspomnienia Panajewej.
- To jego żona. Oficjalna. W rzeczywistości nieoficjalna żona Niekrasowa. Jej
wspomnienia są dość interesujące. A to jest sam Panajew - powiedział Wadim kartkując
książkę. - Można tu znaleźć ciekawe rzeczy.
Z sąsiedniej daczy dobiegł przyjemny męski głos.
- “Czemu kocham, o nocy, twoje srebrne lśnienie.”
Wadim oderwał się od książki, chwilę słuchał.
- Muzyka Czajkowskiego, słowa Jakowa Połońskiego - powiedział i znowu zabrał się do
kartkowania książki.
Wróciła Lena. Była w czerwonym cygańskim sarafanie na ramiączkach, z obnażonymi
ramionami i plecami.
Efektowna kobieta, duża, okazała. Taka, jaka mu jest potrzebna.
Lena uśmiechnęła się, zawstydzona swoją nagością.
- Włożyłam kostium kąpielowy, żeby się tam nie przebierać. Idziemy?
- Zaraz, chwileczkę! - zawołał Wadim, który znalazł wreszcie to, czego szukał. - To

bardzo interesujące. Panajew cytuje Bielińskiego. Bieliński mówi: “Potrzebny nam jest
Piotr Wielki, nowy genialny despota, który by w imię ogólnoludzkich zasad obchodził się z
nami bezlitośnie i nieubłaganie. Powinniśmy przejść przez terror. Dawniej potrzebny był
kij Piotra Wielkiego, żeby nas uczynić choć trochę podobnymi do ludzi, teraz musimy
przejść przez terror, żeby stać się ludźmi w pełnym i szlachetnym znaczeniu tego słowa.
Nas, Słowian, nieprędko da się rozbudzić do świadomego życia. Wiadomo, że dopiero jak
Pan Bóg zagrzmi, to chłop do pacierza. Tak, moi panowie, mówcie sobie, co chcecie, ale
gilotyna to dobra rzecz”.
Wadim opuścił rękę z książką.
- No? co wy na to?
Jura milczał, nie wiedział, jak ma zareagować na tę przejrzystą aluzję. Zaskakujące
słowa, od Wadika można się tego i owego nauczyć, ale żeby tak wprost...
Sytuację znowu uratowała Lena.
- Czytałam ten fragment. To nie jest pogląd Bielińskiego, tylko Panajewa. Panajew
przypisuje go Bielińskiemu.
- To jest dokładny cytat z Bielińskiego - upierał się Wadim. - Te słowa można znaleźć
również we wspomnieniach innych autorów, między innymi u Kawielina. Tak, Bieliński był
człowiekiem wybitnym, rozumiał, że Rosji potrzebna jest mocna władza. Ale był
człowiekiem swoich czasów, dlatego nie wiedział i nie mógł wiedzieć, że ta władza powinna
być dyktaturą proletariatu.
Jura pomyślał, że polityczny spryt Wadima jest zaiste godny podziwu
- “Wszak to nie mnie, to innym zsyłasz ukojenie...”
To był ten sam głos z sąsiedniej daczy.
- Ładnie śpiewa - powiedział Jura. - Kto to jest?
- Nasz sąsiad - odpowiedziała Lena. - Pracownik KC. Mikołaj Iwanowicz Jeżow.
Wadim pokręcił głową dając do zrozumienia, że po raz pierwszy słyszy to nazwisko. A
już kto jak kto, ale on zna wszystkie nazwiska.
- Nie wiem, kto to jest - wyznał Jura - ale śpiewa pięknie.
- Bardzo sympatyczny człowiek - powiedziała Lena.

* * *

Kiedy zostali sami, Lena powiedziała:
- Nie poznaję Wadima. Nawet boję się go. Zrobił się taki apodyktyczny,

nietolerancyjny, podejrzliwy. Broni władzy radzieckiej! Przed kim? Przede mną? Przed
tobą?
Lena zawsze ukrywała swoją szczególną pozycję społeczną i teraz też starała się nie
wyróżniać. Niemniej należała do tej grupy ludzi, którzy rządzą państwem, a nie tylko służą
mu, tak jak Wadim i jego ojciec. Jura też należy do tych, którzy rządzą państwem, pochodzi
z klasy robotniczej, z ludu, a właśnie stąd wywodzą się teraz przywódcy. Dlatego wzięto go
do pracy w organach. W domu Leny na ulicy Granowskiego i tu, w Srebrnym Borze,
mieszkają znani czekiści, są wśród nich wspaniali ludzie, jej ojciec też był kiedyś członkiem
WCzeKa-OGPU. W zachowaniu Wadima było coś nienaturalnego, fałszywego, raziły te
jego: “My możemy”, “My nie możemy”, “To już u Nas jest”, “Nasze państwo”. Tak mogłaby
powiedzieć Nina Iwanowa, ostatecznie Sasza Pankratow, to jest ich świat, oni mają do tego
prawo. A Wadim takiego prawa nie ma. Wadim może tylko służyć, i to wszystko.
W momencie, kiedy Lena pomyślała o Saszy, Jura zaczął o nim mówić. Był to czysty
przypadek, ale Lena aż się wzdrygnęła.
- Wadim zmienił się po aresztowaniu Saszy - powiedział Jura - od razu to wtedy
zauważyłem. Aresztowanie Saszy przestraszyło go. Teraz ze strachu stara się krzyczeć
głośniej niż inni.
- Tak - zgodziła się Lena ze smutkiem. - Po aresztowaniu Saszy wszyscy staliśmy się
inni.
Tak jak w czasie rozmowy z Bieriezinem Jura zrozumiał, że od tego, co powie o Saszy,
zależy bardzo dużo.
- Szkoda Saszy. Nie miałem wtedy racji. Obraził mnie na tamtym spotkaniu w
Sylwestra i byłem nieobiektywny.
- Ale co się właściwie stało? - Lena spojrzała na Jurę z ufnością.
Dobierając starannie słowa powiedział:
- Sasza przywykł grać pierwsze skrzypce. W instytucie pierwsze skrzypce grali inni.
Sasza przyłączył się do tych, którzy chcieli tamtych obalić. A obalić kierownictwo partyjne
chcieli frakcjoniści. Sasza dał się wciągnąć. Trzy lata zesłania to wszystko, co można było
dla niego zrobić. Inni dostali wysokie wyroki, więzienie, obóz...
Jego słowa zawierały delikatną aluzję, że on też to i owo zrobił dla Saszy.
- Do pracy w NKWD poszedłem po ukończeniu instytutu, z nakazu, jestem przecież
prawnikiem, jak ci wiadomo - ciągnął Szarok. - Zbiegło się to z rozprawą Saszy. Prawdę
mówiąc, do ostatniej chwili nie wiedziałem, w jakim charakterze jestem tam wezwany.
- Aż tak?! - zdumiała się Lena. - Ale przecież studiowaliście w różnych instytutach, a

szkoła... W szkole wszyscy się przyjaźnili.
Uśmiechnął się wymownie.
- Lenoczka! Jeśli nie zainteresowali się wszystkimi przyjaciółmi Saszy, to nie znaczy, że
nie zainteresowali się niektórymi. Nie zapominaj, że z Saszą mieszkałem w tym samym
domu, na tej samej klatce schodowej, dwa lata przepracowaliśmy w tej samej fabryce.
Wadik wystraszył się nieprzypadkowo. Kiedy aresztowano Saszę, zmuszony byłem zerwać
wszystkie kontakty, w tym również z tobą, nie mogłem przecież dopuścić do tego, żeby
Iwan Grigoriewicz miał jakieś kłopoty. Twój ojciec wstawiał się za Saszą, wtrącił się do
sprawy, o której był niedostatecznie poinformowany. Na szczęście wszystko się wyjaśniło.
Sasza wykręcił się stosunkowo małym kosztem. Jego przyjaciele są wolni od podejrzeń.
Tylko Wadik wciąż się denerwuje.
Lena szła obok niego z przechyloną głową. Czy mu wierzyła? Nie miała podstaw, żeby
nie wierzyć. Wiedziała przecież nie tylko o tym, jacy wspaniali ludzie pracują w organach,
ale i o tym, jakich wspaniałych ludzi te organy prześladują. Dopuszczała ewentualność, że
innych wzywano, a jej nie, to też swego rodzaju loteria. I Jura, jak twierdzi, też miał
kłopoty, a jednocześnie nie chciał dopuścić do tego, żeby i jej ojciec miał kłopoty, i słusznie,
Stalin nie lubi ojca, byle pretekst może doprowadzić do poważnych przykrości. Ktoś inny
postąpiłby zapewne inaczej, powiedziałby, wytłumaczył. Ale Jura jest taki, jaki jest. Ważne
są pobudki.
Ludzi na plaży było niewiele. Przy brzegu pluskały się rozkrzyczane dzieciaki, na piasku
grali w karty opaleni młodzieńcy w kąpielówkach.
Lena zrzuciła sarafan i została w czarnym kostiumie kąpielowym, jakby przyklejonym
do ciała: piersi i biodra. Znowu uśmiechnęła się do niego z zawstydzeniem, ale nie
odwróciła się, kiedy wkładał slipy, wciągając je pod spodenki.
- Chodźmy dalej, tam jest głębiej - powiedziała.
Płynęła zagarniając wodę zgiętymi w łokciach rękami, z nisko, aż do samej wody
opuszczoną głową, odwracając ją to w lewo, to w prawo. Jura nie znał tego stylu. Sam
pływał po kozacku. Był zdumiony, widząc, jak dobrze pływa Lena. Ujrzał ją jakby od nowej,
nie znanej mu dotąd strony. Obawa, że przywrócić dawne stosunki nie będzie ani łatwo,
ani prosto, zaczęła się zakradać do jego serca.
Potem leżeli na piasku wystawiając do słońca nagie plecy. Położywszy głowę na
splecionych ramionach, Lena zerkała na niego z ukosa, a jemu znowu zaczęło się wydawać,
że kocha go jak dawniej.
A ona rzeczywiście go kochała. Może dlatego, że tej miłości nie zastąpiła żadna inna?

Poza tym była naturą namiętną, a Jura był jej pierwszym i jak dotąd jedynym mężczyzną.
Cierpienia, jakie jej zadał, tylko pogłębiły to uczucie, bo przecież on również cierpiał.
- Kiedy się spotkamy? - zapytał.
Odpowiedziała zwyczajnie:
- Kiedy zechcesz.
Mógłby ją przyprowadzić do siebie, do swego pokoju. Ojciec skrzywi się, matka załamie
ręce, nie szkodzi, przeżyją to jakoś. Ale powstrzymywała go prymitywna męska ostrożność.
Odnowić stosunki - owszem, ale nie angażować się zbytnio. Po raz drugi nie wywinie się
tak łatwo.
Gdzież więc mogliby się spotkać? Dokąd ją zaprosić? Istniała tylko jedna możliwość -
mieszkanie Diakowa. Diakow praktycznie mieszkał u żony na Zamoskworieczju. Niezbyt to
odpowiednie miejsce na randki. Jeśli Lena się dowie... Ale nie dowie się. Pościel stara,
brudna, nie był nawet pewien, czy powleczona. Nie szkodzi. Prześcieradła przywiezie z
domu w teczce.
- Wiesz, chodzi o to - powiedział - że u nas w mieszkaniu jest remont, śpimy wszyscy
razem, koczujemy z pokoju do pokoju, targamy rzeczy ze sobą. Mam znajomego kolegę z
instytutu, akurat wyjechał na urlop, dał mi klucze do pokoju. Moglibyśmy tam posiedzieć.
- Dobrze - zgodziła się Lena.

15

Zoja wpadła w cielęcy zachwyt na wiadomość, że Waria tańczyła w “Metropolu” z
Lowoczką. Nazywa się Siniawski, jest kreślarzem w biurze konstrukcyjnym, bardzo
sympatyczny, morowy chłopak, w pracy zawsze chętnie pomoże. A jak się ubiera! U
najlepszych krawców. A jak tańczy! Nie gorzej niż słynny Wagan Chrystoforowicz. Ta ładna
grubaska, która siedziała z Lowoczką, też jest kreślarką. Na imię jej Rina.
Zoja przypochlebnie zaglądała Wari w oczy. Zawsze marzyła o tym, żeby się wkręcić do
towarzystwa Lowoczki, i nie udawało jej się. Co to znaczy być ładną, wszystko samo wpada
w ręce, bez żadnych zabiegów.
- Ach - westchnęła szczerze. - Ale masz szczęście.
Wari Lowoczka podobał się nieszczególnie - jakiś taki niemęski. Ale tańczył cudownie i
w ogóle to swój chłopak, tak jak cała ich paczka. To nie Wika ze swoim Witalikiem i nie
tamte dziwki z ich cudzoziemcami. Jedyną osobą, która zrobiła na Wari wrażenie, był Igor
Władimirowicz, ale ma już trzydzieści pięć lat i w jego obecności czuła się skrępowana. Z
nim wszystko musiałoby być na serio, a ona nie mogłaby pokochać takiego starego i nie
chciała mu zawracać głowy. To człowiek szlachetny, budzący szacunek i wstyd byłoby
sprawić mu przykrość. Waria miała własny kodeks etyczny, wiedziała, co wolno, a czego
nie wolno.
Liczyła na to, że Lowoczka przyjmie ją do swojej paczki, i czekała na zaproszenie.
Zaproszenie przyszło nie od razu, jakieś dwa tygodnie po tym, jak go poznała w
“Metropolu”.
Przybiegła podekscytowana Zoja i oświadczyła tryumfalnie, że jutro cała paczka
spotyka się w parku “Ermitaż” i że one też są zaproszone.
Wkrótce potem zadzwoniła Wika i zaproponowała, żeby następnego dnia wieczorem
pójść w towarzystwie Igora Władimirowicza do restauracji “Kanatik”.
- Nie mogę - odpowiedziała Waria - idę do “Ermitażu”.
- Ciekawe, z kim?
- Z paczką Lowoczki. Angażują mnie do pracy.
- I dlatego musisz z nim iść? Zadzwoń i powiedz, że nie możesz, Mówię ci przecież, że
pójdzie z nami Igor Władimirowicz.
- Nie mogę. Obiecałam i nie mogę im sprawić zawodu.
- Ale ja też obiecałam - oburzyła się Wika. - I nie jakiemuś tam gówniarzowi Lowoczce,
tylko Igorowi Władimirowiczowi. Nie myślałam o sobie. Podobasz mu się. On jest

nieżonaty.
- Wybacz - odpowiedziała Waria - może innym razem. Dzwoń. Cześć - i odłożyła
słuchawkę.
Tak jak wtedy w “Metropolu”, również i tu, w “Ermitażu” kompania Lowoczki to
powiększała się, to zmniejszała, różni ludzie podchodzili, znikali, znowu wracali. To
naturalne, niekoniecznie przecież trzeba spacerować gromadą. Zresztą oni nawet wcale nie
spacerowali, po prostu stali przy głównym wejściu, żeby widzieć wszystkich i żeby wszyscy
widzieli ich.
Towarzystwo męskie: Lowoczka, dwóch chłopaków z pracowni projektowej - Wola
mały i Wola duży, przystojny młody człowiek o dziwnym imieniu Ika, następnie Willi Long,
syn działacza Kominternu wysokiego szczebla, osiłek z twarzą chuligana, i wreszcie Miron,
asystent słynnego nauczyciela tańców, Wagana Chrystoforowicza, kędzierzawy chłopak o
duszy biznesmena. Jedyną stałą dziewczyną w tej paczce była pulchniutka Rina,
dziewczyna-piegus, piegi pokrywały jej skórę niczym opalenizna, i wyglądało to bardzo
sympatycznie. Wola duży mówił, że to pocałunki słońca. Rina przyszła na świat, żeby się
bawić, emanowała radość wraz z piegami, jej rude włosy płonęły jak nasturcja.
Inne dziewczyny przewijały się w towarzystwie przypadkowo. Taką przypadkową
dziewczyną była tego dnia i Waria. Nikt jednak nie traktował jej jak nowicjuszki. Nikt się tu
do nikogo nie zalecał, wszyscy byli równi, dziewczęta i chłopcy, zwykli kreślarze, jak Zoja.
Obiecali Wari, że pomogą jej się zaczepić w pracowni Szczusiewa, projektującej aktualnie
hotel “Moskwa”, gdzie pensje były nie mniejsze niż w pracowniach projektujących obiekty
przemysłowe.
Lowoczka, chłopak o twarzy cherubina, uśmiechał się sympatycznie, pokazując ukośny
ząb, Rina też uśmiechała się jak słoneczko, wszyscy o czymś paplali, lustrowali i obmawiali
przechodzące dziewczęta, robili to na wesoło, bez cienia wulgarności, i dziewczęta nie
obrażały się.
To oni byli panami parku, ci chłopcy bez pieniędzy, nawet tutaj przyszli bez kart
wstępu, ale mimo to zaraz pojadą do jakiejś restauracji potańczyć. Kędzierzawy Miron,
dobroduszny biznesmen, coraz to gdzieś znikał, kręcił coś, wciąż mówił o jakimś Kosti, ale
nikt się nie denerwował, wszyscy byli pewni, że tak czy inaczej do restauracji pojadą.
Waria czuła się w tym towarzystwie lekko i swobodnie, widziała, że podoba się
chłopcom, milczącemu Ice, Lowoczce, ale nie miała pewności, czy ją zabiorą do restauracji,
tym bardziej z Zoją. Zoja była tu intruzem, zachowywała się hałaśliwie, była
podekscytowana i jak zawsze w takich wypadkach reszta towarzystwa próbowała jej się

pozbyć.
Nie opodal wejścia stał nieduży stolik, przy którym siedział mężczyzna z bródką. Na
stoliku leżał plik kopert i ołówki, i stała tabliczka: “Grafolog D. M. Zujew-Insarow. Badanie
charakteru na podstawie charakteru pisma. Cena pięćdziesiąt kopiejek”.
- Ja już dawno chciałam się dowiedzieć, jaki mam charakter - oświadczyła nagle Zoja. -
Są jeszcze chętni?
Rina ze zdumieniem uniosła brwi.
Willi Long westchnął z politowaniem, rozłożył ręce.
- Szkoda, że nie ma karuzeli, bo byśmy sobie pojeździli - powiedział.
Waria zrozumiała, jaką gafę strzeliła Zoja. W oczach ferajny to była rozrywka rodem z
wesołego miasteczka.
Zoja podeszła do stolika, zawołała Warię.
- Waria, chodź tu!
Jeśli nie podejdzie do Zoi, może zaproszą ją do restauracji, myślała Waria, jeśli
podejdzie, zostanie odtrącona razem z Zoją.
Mimo to podeszła do stolika grafologa. Przekartkowała księgę pamiątkową... Maksym
Gorki, Łunaczarski, znani aktorzy... “Zujewowi-Insarowowi zdemaskowany Jaron”.
Zoja napisała tekst na kopercie, podała ją grafologowi, skinęła na Warię.
- Pisz - powiedziała.
- Nie chcę - wymówiła się Waria. Miała zaledwie osiem kopiejek na tramwaj. Zresztą
jak można określić charakter, w dodatku na podstawie kilku słów napisanych na kopercie?
Bzdura!
Ale Zoja już wręczyła grafologowi rubla.
- Za mnie i za nią - powiedziała.
Waria napisała tekst i obie wróciły do towarzystwa. Nikt im słowa nie powiedział,
normalna rzecz, każdy mógł odejść i wrócić.
Zjawił się Miron, bąknął coś niewyraźnie i znowu znikł.
Korzystając z tego, że Zoja zajęta była rozmową z którymś z chłopców, Rina szepnęła
Wari:
- Jedziemy do “Savoyu”, ale bez Zoi.
- A cóż ja z nią zrobię?
Rina wzruszyła ramionami: to twoja sprawa, ciebie zabieramy, a jej nie, radź sobie, jak
chcesz. Uśmiechając się słonecznie, Rina odwróciła się, jakby w ogóle nic nie mówiła.
I zaczęli się rozchodzić, nie wszyscy naraz, lecz pojedynczo, zręcznie i niepostrzeżenie,

jak sztukmistrze... A teraz proszę otworzyć oczy - nikogo nie ma...
Zoja i Waria zostały same.
- Ulotnili się - wyszeptała Zoja i rozpłakała się.
- A ty myślałaś, że cię odwiozą samochodem - zapytała Waria z kpiną. - Albo karetą...
- Świnie - powiedziała Zoja ponuro. - A największa świnia to Rina. Zarozumiały piegus.
Rudzielec.
Ruszyły alejką, zmieszały się z tłumem - tłum był gęsty i w teatrze, i przed estradą,
gdzie występowała orkiestra dżezowa Cfasmana i gdzie właśnie ogłoszono przerwę.
Znudzone okrążyły dwa razy ogród i nagle zobaczyły Ikę na tym samym miejscu, na którym
pętali się cały wieczór.
- Dziewczęta! - krzyknął Ika. - A ja was szukam... Chodźmy, szybko!
- Dokąd? - zapytała Waria.
- Do “Savoyu”. Czekaliśmy na przystanku, a was nie ma i nie ma. Wszyscy pojechali, a
mnie posłali po was.
- Nikt nam o niczym nie mówił - powiedziała Zoja.
- To już nie wiem - Ika nie chciał nic tłumaczyć. - Chyba czegoś nie zrozumiałyście.
Chodźmy, szybko!

16

Towarzystwo siedziało już przy dużym owalnym stole. Przybycie Wari i Zoi nie
wywołało specjalnego wrażenia, przyszłyście - to siadajcie. Tak więc Waria nie dowiedziała
się, czy Ika wrócił po nie z własnej inicjatywy, czy mu kazano.
Przy stole toczyła się rozmowa o jakiejś Alewtynie, którą zabił z zazdrości mąż
bucharczyk. Rina była na rozprawie.
- Uratował go obrońca Braude - opowiadała. - Gadał tak, że sędziowie słuchali z
rozdziawionymi ustami. “Obrotowe drzwi hotelu “National” wciągają nasze dziewczęta w
błędne koło restauracyjnego życia”. - Rina pokręciła ręką, pokazując, jak obracające się
drzwi wciągają dziewczęta w błędne koło restauracyjnego życia.
- Zabił kobietę i dostał za to zaledwie dwa lata! - oburzyła się Zoja.
- I to pewnie z zawieszeniem z uwagi na niski poziom kulturalny.
Lowoczka uśmiechnął się jak cherubin, obnażając sympatycznie ukośny ząb.
- A jeśli będziemy wchodzić nie głównym wejściem, nie przez drzwi obrotowe, to nie
zostaniemy wciągnięci? - zapytał.
- Na całym świecie ludzie spędzają wolny czas w restauracjach i kawiarniach - zauważył
Willi Long.
Wola mały zasłonił twarz rękami i kiwając się jak muzułmanin w czasie modlitwy
zamruczał:
- Biedna Alewtyna, nieszczęsna Alewtyna, za co ją zarżnął dziki bucharczyk, zarżnął ją
jak kurkę, zarżnął ją jak kurczaka...
- Kurczę pieczone, kurczę smażone - zaśpiewał Wola duży - kurczątko także chciało
żyć...
- A jeśli zlikwidować drzwi obrotowe i wstawić zwyczajne, to błędnego koła nie będzie?
- Zapytał znowu Lowoczka.
Zjawił się Miron i siadając przy stole zakomunikował:
- Kończy partię, zaraz przyjdzie.
- Idzie! - oznajmił siedzący twarzą do drzwi Willi.
Do ich stołu zbliżał się mężczyzna, wyglądający na lat dwadzieścia osiem, krępy,
barczysty, z malutkimi wąsikami, w lśniących lakierowanych półbutach i we wspaniale
skrojonym garniturze, który leżał na nim trochę niedbale, a więc lepiej niż na nienagannie
ubranym Lowoczce. Kroczył przez salę lekkim, pewnym, ale trochę jakby nerwowym
krokiem, kiwał głową znajomym i odpowiadał z uśmiechem na powitania. Był to Kostia,

znakomity bilardzista, o którym przelotnie wspomniał Miron w “Ermitażu”.
Towarzystwo przywitało go hałaśliwie. Kostia powoli powiódł wzrokiem po obecnych.
Dziwny to był wzrok, łobuzerski, a zarazem nieufny, jakby pytał, co to za ludzie tu siedzą,
choć znał ich wszystkich jak zły szeląg. Jego wzrok zatrzymał się tylko na osobach
nieznajomych - Wari i Zoi.
Usiadł koło Wari.
- Nic nie zamówiliście - stwierdził.
- Rina opowiadała o Alewtynie, była na rozprawie - pospieszył wyjaśnić ugrzeczniony
Lowoczka.
Prostolinijny Ika sprostował gburowato:
- Czekaliśmy na ciebie.
Kostia spojrzał uważnie na Ikę i powiedział:
- Szkoda Alewtyny, sympatyczna z niej była dziewczyna. Ostrzegałem ją - nie zadawaj
się z bucharczykiem, ale nie chciała mnie słuchać.
Mówił wolno, wyraźnie, rozciągając wargi i odrobinę zaciągając, tak jak się mówi na
południu Rosji. Oczy miał ciemnopiwne, włosy w ciepłym, jasnozłocistym kolorze.
Popatrzył na Warię:
- Dziewczyny pewnie zgłodniały...
- Mnie się nie chce jeść - powiedziała Zoja krygując się.
- A mnie się chce - oświadczyła Rina. - Strasznie. Zaraz wszystko zjem.
- Przekąsić coś trzeba - zauważył Ika.
Wyglądało na to, że on jeden nie był uzależniony od Kosti.
Podszedł kelner.
- Na razie przynieś papierosy - zwrócił się do niego Kostia.
- “Hercegowinafleur”?
- Tak.
Mówił i robił wszystko z umyślną powolnością. Wszyscy chcieliby jak najprędzej coś
zjeść, on wie o tym, ale nie spieszy się.
Paznokciem otworzył pudełko, bez słowa rzucił na stół. Tylko Warię zapytał:
- Pani pali?
W jego głosie dosłyszała jakby oczekiwanie odmowy, widocznie wolałby, żeby nie
paliła.
Ale Waria wzięła papierosa.
- Myślałem, że pani nie pali.

- Cóż za rozczarowanie! - roześmiała się Waria jak prawdziwa kokietka.
Kostia wolno odwrócił od niej wzrok i rozciągając słowa zapytał:
- No więc co będziemy jeść, co będziemy pić?
Lowoczka zaczął czytać kartę. Kostia przerwał mu:
- Sałatka, galareta - ogarnął wzrokiem stół, policzył obecnych - dwie butelki wódki,
jedna muskatu. Czerwony czy różowy?
- Lepiej czerwony - powiedziała Rina.
Zwrócił się do Wari:
- A pani?
- Mnie wszystko jedno.
- A więc dwie butelki wódki i jedną czerwonego muskatu. Na drugie - zapiekany karp.
- O-o! - mruknął Willi Long.
- Kostia, nie szarżuj - odezwał się Miron.
- Ja stawiam - odparł Kostia.
- Dzisiaj są pana urodziny? - zapytała Waria poważnie.
- Tak. Urodziny. W pewnym sensie.
Ten człowiek zmierza prosto do celu. On nie będzie się zachwycał wykrojem jej oczu.
Ale spotka go odprawa. Na razie nie jest to konieczne, to tylko popisy.
Zjawił się jakiś typ z gębą bandyty, pochylił się nad Kostią, zaczął mu coś szeptać do
ucha.
- Nie - odparł Kostia. - Na dzisiaj starczy.
Typ oddalił się, rozpłynął w powietrzu.
Nieoczekiwanie dla Wari i niepostrzeżenie dla innych Kostia wziął z jej kolan torebkę,
włożył do niej plik banknotów i powiedział półgłosem:
- Żeby już dzisiaj więcej nie grać.
Waria zmieszała się. Jeśli zechce grać, to po prostu zabierze pieniądze, jeśli nie zechce,
to może je trzymać w kieszeni. Prymitywne cwaniackie zagrania. Okazuje jej zaufanie, żeby
ją zrobić swoim wspólnikiem. Pewnie tak właśnie złodzieje dają pieniądze swoim manom.
Ale zwracać pieniędzy otwarcie nie wypadało, a zrobić to niepostrzeżenie, jak zrobił to on,
nie potrafiłaby. Pieniądze zostały w torebce. Była jednak niezadowolona.
Kelner ustawiał na stole alkohol i zakąski. Kostia obserwował to okiem gospodarza,
który lubi ładnie nakryty stół. W “Metropolu” i “Ermitażu” ich towarzystwo ciągle się
zmieniało, jedni odchodzili, inni przychodzili, panował harmider i rozgardiasz. Tu wszyscy
siedzieli przykładnie. I Waria zrozumiała, że to nie jest towarzystwo przypadkowe, jak jej

zachowanej tutaj przez ludzi z Rosji.
Sasza chętnie by na nich popatrzył, żeby zobaczyć, jacy są teraz. Ale ludzie byli w pracy,
wieś leżała cicha, spokojna, a brzeg był taki sam jak w innych wsiach nad Angarą, z
łódkami, promami i sieciami. Żyją jak wszyscy. Naturalnie ci, co przeżyli. Po zboczu
pagórka przebiegła gromada dzieciaków. I dzieci też były te, co przeżyły, a nie te, które
zamarzły na śniegu. A może narodziły się nowe?
I znowu spokojna, potężna rzeka, granatowe skały, bezkresna tajga, słońce na
błękitnym niebie, wszystko to szczodrze i obficie stworzone dla dobra ludzi. Spokojna
rzeka, drobne, bezimienne płycizny. Na prawym brzegu leży wieś Koda, tam mieszkają
Rukosujewowie, do których specprzesiedleńcy zwrócili się o pomoc i nie znaleźli jej. I ona
też jest cicha, spokojna, bezludna.

18

“Dobrze, pojadę” - to łatwo było powiedzieć wczoraj, kiedy siedzieli w restauracji, kiedy
grała orkiestra, a wystrojone kobiety tańczyły z eleganckimi mężczyznami. To było nowe,
niezależne życie. Kostia i jego propozycja wyjazdu na Krym były częścią tego życia, dlatego
wczoraj prosto z restauracji mogłaby pojechać z nim, gdzie oczy poniosą. Ale dzisiaj w ich
komunalnym mieszkaniu, w ich bezbarwnym pokoju wszystko wyglądało zupełnie inaczej,
wydawało się nierealne, niewykonalne, wydawało się grą, czczą gadaniną. W towarzystwie
Wiki w taki sposób mówiło się o podróżach za granicę, w towarzystwie Kosti o podróżach
na Krym albo na Kaukaz.
I kim właściwie jest ten cały Kostia? Restauracyjnym bilardzistą, graczem. W jak
prymitywny sposób ją uwodził: włożył jej pieniądze do torebki, zamawiał drogie potrawy i
drogie wina, popisywał się, zadzierał nosa... Ile takich dziewczyn już było w jego życiu, ile
próbował skusić obietnicą wyjazdu na Krym? Ale ona nie złapie się na taką przynętę! Ona
nie pozwoli się wykiwać jakiemuś tam bilardziście! Ładnie będzie wyglądać, jeśli ją potem
rzuci lub zostawi na Krymie, dobrze jeszcze, jeśli da jej pieniądze na bilet powrotny, a
może przecież nie dać i wtedy rób, co chcesz, depeszuj do Niny, ratuj, siostrzyczko, a Nina
dostanie zawału, od czegoś takiego każdemu pękłoby serce: wczoraj się poznali, a dzisiaj
pojechali na Krym. I dlaczego wyjeżdżać już dzisiaj? Po co ten pośpiech?
Z Sofią Aleksandrowną oczywiście porozmawia, skoro już obiecała. Jeśli mu wynajmie
pokój, poznają się lepiej i wtedy może nawiążą się między nimi jakieś bliższe stosunki.
Wczoraj odwiózł ją i Zoję do domu taksówką, żegnając się powiedział:
- Jutro nie wychodź z domu, czekaj na mój telefon. Zadzwonię przed południem.
Już dwunasta i najrozsądniej byłoby wyjść, do Sofii Aleksandrowny na przykład albo
do Zoi do pracy. A jeśli zadzwoni wieczorem, powiedzieć: “Czekałam na pana telefon całe
przedpołudnie a pan nie zadzwonił”. A zresztą czy w ogóle zadzwoni? Sam już pewnie nie
pamięta, co wczoraj naplótł. W jaki sposób mógłby tak od razu wyjechać na Krym? Rzucić
wszystko? A jak zdobędzie bilety? Nawet wyjeżdżającym służbowo, którzy korzystają z
rezerwacji, z trudem się to udaje, a zwykli śmiertelnicy wyczekują na dworcach całymi
tygodniami. Może spokojnie siedzieć w domu. Po co uciekać - to poniżające. Skoro obiecała
poczekać, to poczeka. To nawet ciekawe - zadzwoni czy nie zadzwoni. I jak się będzie
tłumaczył.
Zadzwonił o wpół do pierwszej i powiedział, że bilety już ma, pociąg odchodzi o
czwartej, o trzeciej po nią przyjedzie, które piętro, jaki numer mieszkania...

Usłyszawszy jego głos, jego łagodny, a zarazem stanowczy ton, straciła głowę. Tak jak i
wczoraj, mówił wolno, wyraźnie, lekko zaciągając. Przypomniała jej się jego twarz, jego
dziwne, łobuzerskie, a zarazem nieufne spojrzenie, które zatrzymywał na niej długo, jego
szeroki gest, zawadiackość, a jednocześnie naiwność: zdziwił się, że mieszka na Arbacie,
był rozczarowany, że pomyślane przez nią życzenie nie było takie, jakie chciałby usłyszeć.
Przypomniała sobie też, jak obruszyła się na jego przyjaciół, że piją i ucztują na jego koszt,
a jednocześnie zostawiają go samego. Jak powiedział: “Może przy tobie i ja stanę się
człowiekiem”. Jak spochmurniał i zawstydził się tego wyznania.
Jak mogłaby go oszukać, złamać dane słowo? Niepotrzebnie obiecywała, ale obiecała!
Nie może mu powiedzieć “Nie!”, to słowo nie przejdzie jej przez gardło.
- Do mnie proszę nie przychodzić - powiedziała - będę na pana czekać w zaułku
Nikolskim, drugi dom od rogu.
- Dobrze, tylko przyjdź na czas, żebyśmy się nie spóźnili na pociąg.

* * *

Do zaułka Nikolskiego postanowiła iść przez przechodnie podwórze, żeby w bramie nie
spotkać przypadkiem Niny.
Walizka okazała się niepotrzebna. Wszystkie swoje rzeczy miała na sobie. Jeszcze jedną
sukienkę, plażówkę, jedną zmianę bielizny, parę pończoch, szczotkę do zębów, mydło,
grzebień włożyła do teczki.
I dobrze się stało, że nie miała z sobą walizki, bo przechodnie podwórze okazało się
zamknięte. Dopiero teraz przypomniała sobie, że przed kilkoma dniami zamknięto
wszystkie przejścia na sąsiednie podwórka. Arbat stał się ulicą rządową, tędy przejeżdżał
niekiedy Stalin w drodze na daczę. Trzeba było iść do Nikolskiego normalną drogą. Na
szczęście nikogo nie spotkała, a gdyby nawet, to co - idzie sobie ze starą szkolną teczką.
Ninie zostawiła kartkę: “Wyjeżdżam z przyjaciółmi na Krym, wrócę za dwa tygodnie.
Trzymaj się. Waria”.
Skręciwszy w zaułek Nikolski zobaczyła taksówkę, a przy niej Kostię w tym samym
garniturze, w którym był wczoraj w “Savoyu”.
Jechali w wagonie klasy międzynarodowej. Waria widziała taki wagon po raz pierwszy
w życiu. Do ciotki do Kozłowa, który teraz przemianowano na Miczurińsk, jeździły z Niną
w ogólnym wagonie z miejscówkami. Słyszała, że istnieją wagony podzielone na zamknięte
czteroosobowe przedziały, ale o przedziałach dwuosobowych z osobną umywalką nigdy nie

słyszała. I oto teraz jedzie w takim wagonie, w takim przedziale, wszystko obite pluszem,
wszędzie mosiądz, nawet klamki u drzwi są z mosiądzu. Korytarz wyłożony miękkim
chodnikiem, w oknach pluszowe zasłony, na stole lampa z pięknym abażurem. Konduktor
roznosił herbatę w szklankach włożonych w masywne podstawki, był uważny, uprzedzająco
grzeczny, szczególnie wobec Kosti.
Waria domyślała się, że w tym wagonie jadą ważni, może nawet wybitni ludzie:
sąsiedni przedział zajmował wojskowy z czterema rombami na naramiennikach, a więc
jakaś wyższa szarża, następny - starsza przystojna pani z mężem, zapewne aktorka, Wari
wydało się nawet, że widziała ją w jakimś filmie. W innych przedziałach też jechali albo
komisarze ludowi, albo zastępcy komisarzy ludowych, wszyscy we frenczach, w bryczesach,
w butach z cholewami - typowy strój funkcjonariuszy zajmujących wysokie stanowiska. Ale
zarówno konduktor, jak i roznosiciel win i zakąsek oraz kelner, który przychodził
zapisywać tych, co chcieliby zjeść obiad w wagonie restauracyjnym, a następnie kelner i
bufetowy w wagonie restauracyjnym odnosili się do Kosti ze szczególną uprzejmością. W
jego twarzy, w sposobie bycia było coś takiego, co sprawiało, że wszyscy ci ludzie od razu
wyróżniali go spośród innych pasażerów.
Warię z początku raziła jego gburowata familiarność, do wszystkich osób z personelu
zwracał się per “ty”, ale oni wyczuwali w nim swojego człowieka i nikt się na niego nie
obrażał, śmiali się z jego żartów, z widocznym zadowoleniem spełniali jego życzenia.
Usłużność kelnerów Kostia przyjmował z łaskawym uśmiechem, jak przystoi człowiekowi,
który znajduje się u szczytu powodzenia i rozumie, że to sukces przyciąga do niego ludzi.
Był pogodny i przyjaźnie usposobiony.
Kostia nie ma żadnych rang ani tytułów, ani stanowisk, rozmyślała Waria, ale to
wszystko nie jest mu potrzebne. Niezależny, ryzykant, pełen uroku, potrafi osiągnąć to,
czego inni nie potrafią. Kto na przykałd w czerwcu, w pełni sezonu urlopowego, potrafiłby
zdobyć bilety na Krym w dniu wyjazdu, w dodatku do wagonu międzynarodowego,
zarezerwowanego wyłącznie dla wysokich osobistości? A Kostia potrafił, chociaż domyślała
się, że musiał za nie zapłacić podwójną, a może nawet potrójną cenę. Dawał wysokie
napiwki, nie brał reszty, dzielił się z ludźmi swoim sukcesem.
Wobec Wari zachowywał się tak, jakby się znali od niepamiętnych czasów, jakby nie
było nic szczególnego w tym, że jadą we dwoje w jednym przedziale. O nic jej nie
wypytywał, jakby już wszystko o niej wiedział, i o sobie też nic nie mówił, jakby i ona
wszystko o nim wiedziała. Opowiadał o miejscowościach, przez które przejeżdżali.
Domyślała się, że jedzie tędy nie po raz pierwszy. Nie narzucał się. Ani razu nie próbował

jej objąć, pocałować, jakoś to wszystko zacząć. Tylko kiedy stali w korytarzu i wyglądali
przez okno, położył jej rękę na ramieniu. Zarówno ten gest, jak i poza były zwyczajne i
naturalne - ot, stoi sobie na korytarzu młode małżeństwo i młody mąż trzyma rękę na
ramieniu młodziutkiej żony. Zresztą w wagonie rzeczywiście wszyscy brali ich za młode
małżeństwo, uśmiechali się do nich, a nawet, jak się Wari wydawało, zachwycali się nimi, a
szczególnie nią, Warią. Waria widziała, że Kosti sprawia to przyjemność, pochlebia mu, że
wszyscy zachwycają się jego żoną.
Jedno ją tylko męczyło: co będzie nocą? Kostia jest naturalnie przekonany, że skoro
zgodziła się z nim jechać, to zgodziła się również na to. Mężczyźni w ogóle uważają, że jeśli
zaproszą dziewczynę do teatru, do kina albo na zabawę, to już mają prawo do tego i
obrażają się, złoszczą, kiedy im się na to nie pozwala. A on zabiera ją na Krym, będą
mieszkać w jednym pokoju, ona będzie na jego utrzymaniu... No nie, taka transakcja jej nie
odpowiada, na taką transakcję ona nie może się zgodzić. Nie narzucała mu się, nie
napraszała się, jedzie na Krym tylko dla niego, poprosił ją, więc się zgodziła, ale na nic
innego nie wyrażała zgody. Chce się przespacerować po Krymie z młodą ładną dziewczyną,
proszę bardzo, tej przyjemności nie będzie mu odmawiać.
Za oknem zaczęło się ściemniać. Kostia spojrzał jej w oczy, uśmiechnął się.
- No, jak samopoczucie? - zapytał.
- W porządku - odparła tym samym tonem, chociaż w miarę, jak zbliżał się wieczór,
czuła się coraz bardziej onieśmielona.
Co innego, gdyby się zakochała, gdyby straciła głowę z miłości. To się jednak nie stało i
nie wiadomo, czy się kiedykolwiek stanie. Imponował jej, tak jak i innym, jego szeroki gest,
zawadiacki sposób bycia, ale w ogóle to była przyzwyczajona do ludzi bardziej
powściągliwych. Kostia był niewychowany, należał do jakiegoś innego świata. Ona zaś,
choć chowała się na podwórku, była wychowana. I jej koledzy też byli wychowani:
Lowoczka, Ika, Rina, Wola duży i Wola mały - wszyscy oni byli kulturalni, a Kostia nie był
kulturalny. Oni garnęli się do niego, bo miał to, czego nie mieli oni - pieniądze, on
natomiast otaczał się nimi, gdyż oni mieli to, czego jemu brakowało - kulturę. Oczywiście,
to człowiek z ludu, z prowincji, człowiek z charakterem, bliski natury, i trzeba go brać
takim, jakim jest. Ale taki, jaki był, niezupełnie jej odpowiadał.
Co jej się w nim naprawdę podobało, to jego niezależność. Jednakże osobiście mogłaby
się poczuć niezależna tylko wtedy, gdyby sama zarabiała na swoje utrzymanie. Nawet
gdyby została jego żoną. Czy jednak chciałaby zostać jego żoną, tego nie wiedziała. O
małżeństwie nie było między nimi mowy. Czyli że zostanie jego kochanką? Ale kochanków

musi łączyć miłość. To znaczy, że zostanie jego utrzymanką? No nie, na to nie może się
zgodzić.
Niestety, cokolwiek by sobie mówiła, czuła, jak nieprzekonywające są jej argumenty.
No cóż, co się ma stać, to się stanie. Krygowanie się oznaczałoby tylko odgrywanie komedii.

19

We wsi Dworiec rozstali się z przewoźnikiem i jego milczącą żoną. Nił Ławrientiewicz
udał się na pocztę, wrócił z miejscowym poczciarzem, wyładował z łodzi worki, krzątał się,
kłócił, Saszy i Borysa w ogóle już nie zauważał. Przywiózł przy okazji zesłańców, no i co,
kazali mu, to przywiózł.
- Może poszlibyśmy na komendanturę? - zwrócił się Borys do Saszy.
- Po co?
- Wyślą nas do Kieżmy.
- Sami dojedziemy. Nakaz mamy przecież przy sobie.
- Mogą być nieprzyjemności - skrzywił się Borys. - Dlaczegoście się nie stawili, nie
zameldowali... Nie należy ich drażnić bez powodu.
Sasza nie miał ochoty iść na komendanturę. Każda wizyta w tym urzędzie to
upokorzenie. Borys myśli tylko o Fridzie, chciałby jak najprędzej rozpocząć starania, jest
dosłownie opętany tą myślą. Dowiedział się, że Dworiec ma zostać ośrodkiem rejonowym, i
chce pewnie nawiązać jakieś znajomości, kontakty, które by mu później ułatwiły
przeniesienie Fridy do niego lub jego do Fridy. Fantasta!
- Zobaczymy jutro - powiedział Sasza.
- Dobrze - zgodził się Borys. - Niech pan popilnuje rzeczy, a ja rozejrzę się za kwaterą.
Słońce kryło się za chmurami, dął chius, zimny wiatr od rzeki - tarmosił giętką wiklinę
na brzegu. Sasza narzucił na ramiona palto, przyniósł z łodzi walizkę. Czuł się straszliwie
przygnębiony. Dlaczego nie poszedł na komendanturę? Kwaczadze by poszedł, o coś by
walczył, Borys też zamierza pójść, chce się jakoś urządzić, ma do tego prawo. A on nie
poszedł i nie pójdzie. Przez ten tydzień, kiedy szli bez konwoju, wzdłuż tej wolnej rzeki, on
też poczuł się względnie wolny. Czyżby ta wolność miała się skończyć? Tu, na krańcach
świata, wyglądało to szczególnie niesamowicie i nienaturalnie. Nie, nie pójdzie! Nawet jeśli
to tylko złudzenie, samookłamywanie się, trudno!
Wrócił Borys, powiedział wesoło:
- Zaraz pana poznam z reliktem imperium. Kucharz Jego Cesarskiej Mości! Jadał u
niego książę Jusupow i Grigorij Rasputin. Niezwykłe indywiduum!
W chacie, do której Borys przyprowadził Saszę, siedział na ławce tęgi starzec o
czerwonym nosie, w pikowanym waciaku ochronnego koloru i w pikowanych spodniach,
wpuszczonych w wysokie buty z rozciętymi cholewami. Nabrzmiała, gładko ogolona twarz,
równo, na jeża podstrzyżone siwe włosy zdradzały w nim człowieka miastowego.

- Poznajcie się - powiedział podniecony Borys. - Antoni Siemionowicz, szef kuchni na
dworze Jego Cesarskiej Mości.
- Raczej lejbkucharz - zauważył Sasza, przyglądając się staremu z zaciekawieniem.
Starzec również uważnie, spod półprzymkniętych powiek, spojrzał na Saszę.
- Antoniego Siemionowicza wzywają z powrotem do Moskwy - ciągnął Borys. - Będzie
gotował dla ambasadorów i posłów. Kotlety de volaille, sos proven~cal... Znałem kucharzy
w Moskwie, ma się rozumieć, nie tej rangi, co pan, ale uchowali się... W “Grandhotelu”
Iwan Kuzmicz, zna go pan?
- Nie przypominam sobie - odparł Antoni Siemionowicz obojętnie, dając do
zrozumienia, że nie może pamiętać każdego Iwana Kuzmicza, natomiast każdy Iwan
Kuzmicz powinien pamiętać jego, Antoniego Siemionowicza.
- Nieźle gotuje - ciągnął Borys - naturalnie, kiedy ma z czego, mistrz Albert Karłowicz.
- Znam - powiedział krótko Antoni Siemionowicz.
- Klasa, i taki reprezentacyjny - Borys jeszcze bardziej się ożywił, gdy znaleźli
wspólnego znajomego.
- Czym się tu można zaprezentować? - zauważył gderliwie Antoni Siemionowicz. -
Pierwsze, drugie, trzecie...
- Właśnie mówię - podchwycił Borys - jeśli ma z czego. I dla kogo. Kiedy boeuf
Stroganow jest szczytem marzeń...
- Zrobić dobry boeuf Stroganow to też sztuka! - powiedział Antoni Siemionowicz i
obejrzał się na gospodynię, która krzątała się koło obiadu z zaaferowaną miną.
- Kiedy pan wyjeżdża? - zapytał Borys.
- Kiedy mnie puszczą.
- Przecież pan mówił, że ma zwolnienie w kieszeni.
- Pracuję w komendanturze. Oni też chcą jeść, no i nie spieszą się.
Gospodyni oprawiła ryby i rzuciła je na patelnię.
Borys, kiwnąwszy w stronę pieca, powiedział:
- Wyobrażam sobie, jakby to smakowało u pana.
Antoni Siemionowicz milczał wyniośle.
- Jak wrócimy do Moskwy, to nas pan dopiero podejmie! - roześmiał się Borys.
Antoni Siemionowicz spojrzał na niego z ukosa, po czym z nachalną pijacką
natarczywością oświadczył:
- Jeśli iść, to zaraz...
Borys wręczył mu pieniądze, Antoni Siemionowicz podniósł się z wysiłkiem i wyszedł.

- Alkoholik - stwierdził Sasza.
- Nie - zaprzeczył Borys - stęsknił się za ludźmi.
Antoni Siemionowicz wrócił z butelką spirytusu.
- To, czego człowiekowi potrzeba. Dla serca - powiedział.
Pił prawie nie zakąszając i natychmiast się upił. Szyja mu poczerwieniała, twarz zrobiła
się zła. Wyglądał na takiego, co to lubi się upić na cudzy koszt i jeszcze temu komuś
naurągać. Borys nie zauważył tego i nadal wymieniał nazwiska różnych znanych sobie
kucharzy i ma~itre d'h~otelów.
- Za co pan się tu znalazł? - zapytał Sasza.
Antoni Siemionowicz spojrzał na niego ciężkim wzrokiem, zamierzając posłać do
diabła swoich przypadkowych kompanów od kieliszka, moskiewskich głuptaków, którymi
serdecznie pogardzał przede wszystkim za to, że tak łatwo dają się naciągnąć.
Ale natknął się nie na delikatne spojrzenie moskiewskiego głuptaka, patrzyła na niego
moskiewska ulica, kpiarska, wszystko rozumiejąca, która każdemu potrafi dać odprawę.
Antoni Siemionowicz odwrócił ciężki wzrok i oddychając z wysiłkiem powiedział
niechętnie:
- Pracowałem w stołówce w rejonie. Napisałem w karcie “pierogi leniwe”. A tu
prokurator: “Dlaczego leniwe? Co to za kpiny z przodowników pracy?” Pokazuję mu
książkę kucharską z tysiąc dziewięćset trzydziestego roku: “Pierogi leniwe”. W porządku?
Akurat! To też, powiada, pisała kontra!
Ze wszystkiego, z czym Sasza się zetknął, to było najbardziej absurdalne.
- Dzięki Bogu, ma pan to już za sobą - odezwał się Borys współczująco. - Oskarżenie
cofnięto, teraz wróci pan do domu.
- Do domu? - Antoni Siemionowicz spojrzał na Borysa z nienawiścią. - Gdzież ten mój
dom? W Cadykowie?
Ta-ak! Dostało się Borysowi: a nie wpadaj w cielęcy zachwyt na widok byle kreatury!
- Ano, zjeżdżaj stąd do takiej owakiej pomnożonej przez czterdzieści! - powiedział
Sasza.
- O nie! - Borys wstał, podszedł do drzwi, zamknął je na haczyk.
- No co wy, chłopaki? - wymamrotał Antoni Siemionowicz. - Przecież ja żartuję...
- Ostatni raz żartowałeś, ty ścierwo! - powiedział Sasza.
Borys rzucił się na kucharza, przycisnął mu głowę do stołu.
- Puśćcie, chłopaki! - wychrypiał Antoni Siemionowicz wytrzeszczając swoje rybie,
bezbarwne oczy.

- Stop, Borys, niech pan i mnie pozwoli! - zawołał Sasza.
Nienawidził tej obmierzłej mordy z białymi oczami. Ścierwo! Chciał się nad nimi
popastwić! Drań! Gnida! Towarzysz w nieszczęściu! Kolega!
Ohydna scena, ale strącono ich na dno, z tymi mętami inaczej nie sposób...
- Przeproś, bydlaku!
- Przepraszam - wychrypiał Antoni Siemionowicz.
- A teraz zjeżdżaj stąd do takiej owakiej zafajdanej...
Borys wypchnął go za drzwi, zrzucił z ganku, potem opadł bezsilnie na ławkę.
- No i ma pan lejbkucharza Jego Cesarskiej Mości! - roześmiał się Sasza.
- I wśród takich ludzi musi żyć Frida! - powiedział Borys.
Następnego dnia trafiła im się okazyjna łódź. Sprzedawca ze spółdzielni zgodził się ich
zabrać pod warunkiem, że będą holować łódź na równi z nim i przewoźnikiem. Do Kieżmy
jest siedemdziesiąt kilometrów i jeśli nic nie stanie na przeszkodzie, powinni tam być za
dwa dni. To był prawdziwy fart.
Zanieśli rzeczy na brzeg do ogromnej, ciężko załadowanej łodzi, którą mieli ciągnąć.
Koło łodzi krzątał się spółdzielca, pyzaty, wesoły chłopak w brezentowym płaszczu i
bokariach, wysokich aż po pachwiny butach, podobnych do rybackich, tyle że zrobionych z
kamusa, miękkiej reniferowej “pończochy”.
- Prędko ruszamy? - zapytał Borys.
- Załatwimy dokumenty i w drogę - odparł spółdzielca.
- Wie pan - zaczął znowu Borys, odprowadzając Saszę na bok. - Myślę, że trzeba jednak
pójść na komendanturę. Powiemy, że znaleźliśmy łódź, że już się załadowaliśmy i tylko
wpadliśmy się zameldować. Bo mogą być kłopoty w Kieżmie. Ten sukinsyn, kucharz Jego
Cesarskiej Mości, na pewno doniósł, że tu jesteśmy.
- To niech pan idzie - odparł Sasza chłodno. - Ja nie pójdę. I niech im pan nie mówi, że
i ja tu jestem. Mam się stawić w Kieżmie, to stawię się w Kieżmie.
- Jak pan uważa - Borys wzruszył ramionami - ja jednak pójdę.
Zupełnie jakby diabeł w niego wstąpił. Opętany myślą o małżeństwie z Fridą, wszystko
podporządkował tej jednej sprawie, bał się popełnić błąd.
Borys nie wrócił ani za pół godziny, ani za godzinę. Spółdzielca poszedł załatwić
dokumenty i wrócił, a Borysa wciąż nie było.
- Idź, poszukaj go - powiedział spółdzielca do Saszy. - Czas ucieka, wyruszymy bez
niego.
Sasza nie wiedział, co robić. Nie mógł zostawić Borysa, ale nie chciał iść na

komendanturę, zresztą było już za późno, zapytają go, dlaczego nie przyszedł od razu.
- Poczekajmy jeszcze trochę... - poprosił.
Wreszcie wrócił Borys, bez słowa wyciągnął walizkę z łodzi.
- O co chodzi? - zapytał Sasza, który domyślił się już, co się stało.
- Kazali mi jechać do Rożkowa - odparł Borys. Był blady jak ściana.
- Rożkowo, maciupeńką wioszczynę na lewym brzegu, minęli poprzedniego dnia z
Niłem Ławrientiewiczem.
- Jak to, bez pełnomocnika?
- Oni mają prawo sami wyznaczać miejsce zamieszkania.
- Niech pan gwiżdże na nich. Jedziemy!
- Odebrali mi skierowanie.
Głos mu drżał.
- Niech się pan nie martwi - powiedział Sasza. - Po przyjeździe do Rożkowa niech pan
od razu napisze do Kieżmy albo do Kańska, przecież w Rożkowie nie ma dla pana pracy. Ja
ze swej strony powiem o tym pełnomocnikowi w Kieżmie.
Borys machnął ręką.
- Wszystko przepadło! Och, co za idiota ze mnie!
Saszy szkoda było Borysa i żal rozstawać się z nim. Dobry kolega, wesoły, nie upadający
na duchu. Uściskali się, ucałowali. Borys miał łzy w oczach.
Sasza wszedł do łodzi. Przewoźnik odepchnął łódź od brzegu i sam do niej wskoczył.
Przez jakiś czas szli na wiosłach - stojące przy brzegu łódki i sieci nie pozwalały wziąć łodzi
na hol. Sasza wpatrywał się w smętną postać Borysa. Borys chwilę patrzył, jak odpływają,
potem podniósł walizkę i ruszył pod górkę.

20

Sam nad wielką rzeką, Sasza szedł na spotkanie swej przyszłości. Lepiej czy gorzej, ale
wszyscy byli już przypisani do miejsca, tylko on jeden nie wiedział, co go czeka, dokąd go
poślą. Już nigdy więcej nie zobaczy Wołodi, Iwaszkina, zesłańców, których spotykał we
wsiach, a zapewne i Borysa, mimo że obaj będą mieszkać w tym samym rejonie. Czuł
gorycz w sercu - utracił ludzi, z którymi przebył pierwsze setki kilometrów swojej drogi.
Na rufie siedział przewoźnik, małomówny mężczyzna lat około czterdziestu, o surowej
twarzy feldfebla. Sasza i spółdzielca ciągnęli łódź na przemian, a na bystrzach we dwóch.
Spółdzielca miał na imię Fiedia: zdemobilizowany żołnierz, z natury wesoły i
towarzyski, pracował jako sprzedawca w Mozgowie, wiosce położonej niedaleko Kieżmy,
tytułował sam siebie kierownikiem, chwalił się, że zapisano go na jakieś tam kursy w
Krasnojarsku, dokąd miał jechać zimą. Z zabawną powagą rozprawiał o roli wiejskiego
sprzedawcy, jako rzecznika polityki państwowej na wsi. Reprezentował nowy typ
wiejskiego aktywisty, był bystry, wszystko akceptował łatwo, z wesołą gotowością, bez
dyskusji i wątpliwości, w dodatku ładnie śpiewał i grał na harmonii. Fakt, że Sasza jest
zesłańcem, nie miał dla niego żadnego znaczenia. Tak już jest ten świat urządzony,
zesłańcy zawsze byli, od niepamiętnych czasów, i teraz też są, ludzie jak ludzie. Ale gdyby
służył w plutonie porządkowym i gdyby mu kazano Saszę rozstrzelać, to by rozstrzelał. I też
oczywiście dlatego, że tak jest urządzony ten świat.
Fiedia wypytywał Saszę o Moskwę, na jakiej ulicy mieszkał, czy ta ulica jest ładna, jakie
jeszcze istnieją ulice w Moskwie, kim są jego rodzice, czy był kiedykolwiek na Kremlu, czy
widział towarzysza Stalina i innych przywódców i jakie są ceny w sklepach. Wszystkiemu
się dziwił, wszystkim się zachwycał. Moskwa stanowiła szczyt jego marzeń. Sasza też budził
jego zachwyt - tak czy owak rodowity moskwianin! Częstował go papierosami “Lux”,
przeznaczonymi dla władz rejonowych.
Czasami śpiewał “Zapomniany, porzucony”, piosenkę popularną nad Angarą,
przywiezioną przez zesłańców. Śpiewał bardzo ładnie:
“Nad moją mogiłką nigdy się nikt nie pochyli, może tylko ptaszyna o wiośnie nad nią
pokwili, pokwili, nim przed zimą w inne strony uleci, a mogiłka moja w śnieżnej utonie
zamieci...”
Na zarobek do kopalń złota Fiedia nie chodził, ten zwyczaj już przeminął. Za to przed
wojskiem przez dwa miesiące przebywał w ekspedycji profesora Kulika, szukali
tunguskiego meteorytu, ale nie znaleźli, widocznie zapadł się pod ziemię. W tych okolicach

powstały jeziora, które się później przemieniły w bagna, komarów tam - wprost nie do
wytrzymania, wszyscy uciekają. I Fiedia też uciekł, tym bardziej że dostał wezwanie do
wojska. Do wojska w tych stronach zaczęto brać od dwudziestego szóstego roku i szkoły też
otwarto w dwudziestym szóstym, przedtem żadnych szkół nie było, z tutejszych chłopaków
on jeden umiał czytać i pisać, nauczył się od ojca, jego ojciec pracował w faktorii,
handlował z Tunguzami.
- To naród nieuczony, ciemny - opowiadał Fiedia dobrodusznie o Tunguzach - ale kraść
nie kradną. Na Rosjan mówią: Pietruszka, Iwaszka, Pawłuszka, Korniłka... “Mąka mój
dawaj”, “Musi mało-mało patrzeć”, “Sprzedaj dwa bułka”... Lubią tytoń, piją i palą i
mężczyźni, i kobiety, i ubierają się tak samo, żadnej różnicy. Dzieci, owszem, można
rozróżnić: chłopcy mają jeden warkoczyk, a dziewuchy dwa. Lubią koraliki, przyczepiają je
do kożucha, do kamasinów...
“Kamus” - to po tungusku “pończocha” z nogi renifera albo łosia, z tej “pończochy” robi
się obuwie, czyli kamasiny. To słowo zaskoczyło Saszę swoim podobieństwem do
indiańskiego słowa mokasyny. Jeszcze jeden dowód, że Tunguzi są spokrewnieni z
północnoamerykańskimi plemionami Indian.
Jak dobrze byłoby przyjechać tu z ekspedycją, badać miejscowe dialekty, albo przyjść z
geologami, ziemia tutejsza kryje niezliczone bogactwa. Tymczasem zesłano go do zabitej
deskami wsi, bez prawa wyjazdu, trzy lata będzie tu wegetować bez pożytku dla siebie i
innych.
Dlaczego to na niego spadło? Czy aby sam nie jest temu winien? Gdyby wtedy
powiedział o Kriworuczce, teraz byłby na wolności. Ale on nie powiedział, uważał, że to
amoralne. A co to jest moralność? Lenin mówił: moralne jest to, co służy interesom
proletariatu.
Ale proletariat to ludzie, a moralność proletariacka to moralność ludzka.
Pozostawianie dzieci na śniegu to rzecz nieludzka, a więc i amoralna. I ratowanie
własnegto życia cudzym kosztem też jest amoralne.
Ostatni nocleg wypadł we wsi Zaimka na wyspie o nieoczekiwanej nazwie Turgieniew.
Długość wyspy - dwadzieścia dwa kilometry, na jednym cyplu leży wieś Aloszkino, na
drugim - Zaimka. Chata, do której zaprowadzono Saszę, była duża, przestronna, z
dobudówkami i wymoszczonym deskami podwórzem. W chacie - gospodyni, dorodna,
okazała kobieta, w młodości musiała być bardzo przystojna, gospodarz - pokrzywiony, rudy
starowina, synowie - kruczoczarni bruneci o garbatych nosach i krzaczastych brwiach,
prawdziwi kaukazczycy, najstarszy dobiegał czterdziestki, najmłodszy miał około

trzydziestki, ich żony i dzieci.
- Zaraz wróci ojciec Wasilij - powiedziała gospodyni - to razem powieczerzacie.
Niebawem rzeczywiście przyszedł duchowny, mężczyzna o pięknej, uduchowionej
twarzy i płowej bródce. Był w butach z cholewami i deszczowcu, zaraz przebrał się w
domową sutannę. Gospodyni podała na stół suszoną rybę, jajecznicę i mleko. Podczas
posiłku ojciec Wasilij wypytywał Saszę, skąd przybył i dokąd idzie, gdzie się urodził i kim
są jego rodzice. Powiedział mu, że sam też jest zesłańcem. O to, za co Sasza został zesłany,
nie pytał, i o sobie też nic nie powiedział.
Po kolacji przeszli do małej izdebki, gdzie stało łóżko ojca Wasilija i malutki stolik. W
pomieszczeniu panował mdły, cerkiewny zapach.
- Niech się pan rozbierze i wymoczy nogi, to panu dobrze zrobi - powiedział ojciec
Wasilij. Przyniósł kocioł z gorącą wodą, miednicę, dał Saszy mydło i ręcznik. Sasza włożył
nogi do gorącej wody, poczuł ogarniającą go słabość i błogość ustępującego zmęczenia.
Ojciec Wasilij stał oparty o drzwi i patrzył na niego dobrymi oczyma. Teraz, kiedy
Sasza przyjrzał mu się bliżej, zauważył, że jest zupełnie młody, w pierwszej chwili wydał
mu się starszy - z powodu bródki, z powodu sutanny i dlatego, że był osobą duchowną, bo
duchownych zawsze wyobrażał sobie jako starców. Sądził nawet, że wszyscy oni pochodzą z
czasów przedrewolucyjnych.
- Można by napalić w łaźni - powiedział ojciec Wasilij - ale łaźnia stoi nad rzeką,
wracając mógłby się pan przeziębić, a czeka pana droga...
- I tak jest wspaniale, dziękuję - odparł Sasza.
- W tych stronach myją się w kurnych łaźniach - ciągnął ojciec Wasilij. - W Moskwie
miał pan pewnie łazienkę?
- Tak, rzeczywiście.
- W moich stronach też są kurne łaźnie albo po prostu włazi się do pieca i myje się. Tu
ludzie są znacznie schludniejsi.
- Skąd pan pochodzi? - zapytał Sasza.
- Z Riazańskiego. Rejon korabliński. Słyszał pan o takim?
- Obwód riazański znam, ale rejonu korablińskiego nie.
- U nas to już południe - mówił z uśmiechem ojciec Wasilij. - Królestwo jabłoni. Tu nie
spotka pan ani jabłka, ani gruszki, będzie ich panu brakowało. Borówki, czarne jagody,
łochynie i to wszystko, no oczywiście moroszka, czarne porzeczki, ale drobne, leśne. A
owoców nie ma żadnych.
- Trzeba się będzie obejść bez owoców - powiedział Sasza, z rozkoszą poruszając

palcami w gorącej wodzie.
- Mydło, mydło niech pan weźmie, o, zaraz panu pomogę - ojciec Wasilij wziął mydło i
myjkę.
- Ależ co pan, co pan, nie trzeba, ja sam! - zaprotestował speszony Sasza.
Ale ojciec Wasilij już zmoczył myjkę, namydlił ją, pochylił się nad miednicą i zaczął
myć Saszy nogi.
- Nie trzeba, no co też pan, doprawdy! - krzyknął Sasza, usiłując wyrwać nogę z rąk ojca
Wasilija i jednocześnie bojąc się, że nachlapie.
- Cóż takiego, cóż takiego - mówił ojciec Wasilij łagodnie, szorując nogę Saszy. - Panu
jest niewygodnie, a mnie wygodnie.
- Nie, nie, dziękuję! - Saszy wreszcie udało się wyrwać ojcu Wasilijowi myjkę.
- No proszę, niech pan się myje - powiedział ojciec Wasilij i wytarł ręce ręcznikiem.
- Czym pan się tutaj zajmuje? - zapytał Sasza.
- Pracuję, pomagam gospodarzom, dają mi za to jeść, Bogu niech będą dzięki. Ludzie
tu dobrzy, serdeczni. Pan do nich z sercem i oni się panu odwdzięczą. Zesłańców pewnie
przestaną tu przysyłać.
- Dlaczego?
- Z powodu kołchozów. Prywatnych gospodarstw nie ma, nie ma gdzie zarobić na życie,
a kołchozy zesłańców nie przyjmują. W okolicy są kołchozy specprzesiedleńców, ale tam
też nie przyjmują...
- Dziwnie wyglądają synowie gospodarzy, tacy podobni do Czerkiesów.
Ojciec Wasilij uśmiechnął się.
- Gospodyni zgrzeszyła w młodości. Był u nich na kwaterze zesłaniec z Kaukazu,
podobno bardzo przystojny. No i zdarzył się grzech...
- Widocznie nie jeden - zauważył Sasza - trzech synów.
- Ten człowiek mieszkał u nich dziesięć lat - ochoczo wyjaśniał ojciec Wasilij. - Potem
wyjechał, a dzieci zostały. Gospodarz uważa je za swoje, a one jego za ojca. Tu od
niepamiętnych czasów było miejsce zesłania, ludzie się przemieszali. Warunki niezłe, żyją
zgodnie, nawet mnie przygarnęli. Specjalnie religijni nie są, w tych stronach wiara nigdy
nie była silna. Syberia! Ale sumienie domaga się swego...
- Odprawia pan nabożeństwa?
- Cerkiew jest zamknięta... Tak po prostu, porozmawia się, pocieszy.
Sasza wytarł nogi, wciągnął skarpety.
- Niech się pan położy, odpocznie - powiedział ojciec Wasilij.

- Wyleję wodę, potem się położę - odparł Sasza.
- Ja wyniosę - ojciec Wasilij podniósł miednicę. - Pan nie wie gdzie.
Potem wrócił ze ścierką, wytarł podłogę, wyniósł kocioł.
Znowu wrócił, pościelił łóżko.
- Może się pan położyć.
- Jak to? A pan?
- Ja znajdę sobie miejsce, jestem u siebie, niech się pan kładzie.
- Za nic! Położę się na podłodze!
- Na podłodze jest zimno, przeziębi się pan. A ja lubię spać na piecu.
- Ja też lubię spać na piecu - powiedział Sasza.
- Gospodarze już się położyli, nie trzeba ich budzić - odparł ojciec Wasilij. - A ja wsunę
się cichutko, nikt nie usłyszy.
Mówił łagodnie, ale w tej łagodności wyczuwało się stanowczość człowieka, któremu
nic nie przeszkodzi w wypełnieniu obowiązku. Obowiązkiem człowieka jest dzielić się z
innymi tym, co ma, a ojciec Wasilij nie miał nic oprócz miednnicy z wodą i wąskiego,
twardego łóżka.
Sasza położył się, poczuł chłód prześcieradeł, dawno już nie spał na prześcieradle i nie
przykrywał się miękką kołdrą, przeciągnął się, odwrócił do ściany i zasnął.
Od czasu pobytu w więzieniu spał czujnie. Rano obudził go cichy szelest. Ojciec Wasilij
wstał z podłogi, gdzie spał na dosze, przykryty futrem.
- No proszę - odezwał się Sasza siadając na łóżku. - A mówił pan, że będzie spał na
piecu.
- Wchodzę na piec - odpowiedział ojciec Wasilij wesoło - a tam już wszystko zajęte. Ale
i tu nieźle się urządziłem, wyspałem się wprost cudownie.
- Nie powinien pan odstępować łóżka każdemu przyjezdnemu, ich jest dużo, a pan
jeden.
- Gdzie tam dużo! - zaoponował ojciec Wasilij, przyczesując się przed wiszącym na
ścianie małym lusterkiem i zawiązując warkocz. - Od trzech miesięcy nikogo nie było.
Przecież i okazja nie co dzień im się trafia, poza tym zakwaterowują ich u gospodarzy po
kolei. Do naszych gospodarzy może przyjść w ciągu roku jedna albo dwie osoby. Ja na tym
łóżku śpię codziennie, dla mnie to obojętne, a dla pana bądź co bądź wypoczynek. Niech
pan śpi, jeszcze wcześnie.
Ojciec Wasilij wyszedł. Sasza przewrócił się na drugi bok i zasnął.
Potem ojciec Wasilij obudził go po raz drugi. Wrócił, zdjął zabłocone buty i przebrał się

w domową sutannę.
- A teraz już czas wstawać. Umyje się pan i zjemy śniadanie.
Na śniadanie znowu była jajecznica, gorące oładki i prasowana herbata. Wszyscy poszli
do pracy, tylko stara gospodyni krzątała się koło pieca.
- Ile pan ma lat? - zapytał ojciec Wasilij.
- Dwadzieścia dwa. A pan?
- Ja? Ja mam dwadzieścia siedem - odparł ojciec Wasilij z uśmiechem.
- A jaki pan ma wyrok?
Ojciec Wasilij znowu się uśmiechnął.
- Wyrok mam nieduży - trzy lata. Dwa już odbyłem, został mi jeszcze rok. Ciągnie mnie
do rodzinnych stron, ale i wyjeżdżać stąd też mi szkoda, przyzwyczaiłem się...
- I niech ojciec tu zostanie - wtrąciła gospodyni. - Ożeni się ojciec. W Rosji nie pozwolą
ojcu służyć Bogu...
- Bogu wszędzie można służyć - odparł ojciec Wasilij.
Zwrócił się do Saszy:
- Z początku będzie pan tęsknił, ale później pan przywyknie. Nie trzeba upadać na
duchu, chować w sercu złości, zło nie trwa wiecznie, potem zawsze przychodzi dobro.
Pamiętam, co napisał Aleksander Dumas: nieszczęścia są jak paciorki różańca, nanizane na
nić naszego losu, mędrzec przesuwa je spokojnie. Świecki pisarz, pisał powieści
awanturnicze, a jak ładnie i mądrze to powiedział.
Zapukano do okna, wzywając Saszę do drogi.
- Ile jestem dłużny? - zwrócił się Sasza do gospodyni.
- A nic - odparła gospodyni machnąwszy ręką.
Ojciec Wasilij dotknął jego ramienia.
- Niech jej pan nie obraża - powiedział.
Potem odprowadził Saszę, pomógł mu umieścić walizkę w łodzi. Przewoźnik odwinął
linę, odepchnął łódź i usiadł na rufie przy sterze. Fiedia przerzucił szelkę przez ramię i
ruszył naprzód, powoli naciągając linę i wciąż oglądając się za siebie, żeby zobaczyć, czy
przewoźnik prawidłowo wyprowadza łódź..
Widząc, że łódź idzie, jak należy, powiedział:
- Dociągniemy do cypla i pójdziemy na wiosłach do brzegu.
Sasza wyciągnął rękę do ojca Wasilija.
- Do widzenia. Dziękuję za wszystko.
Fiedia krzyknął wesoło:

- W drogę!
Pochylając się i naciągając linę Sasza ruszył naprzód.
- Niech pana Bóg ma w swojej opiece! - powiedział ojciec Wasilij.

Część trzecia

1

Na miejsce zesłania wyznaczono Saszy wieś Mozgowę, położoną o dwanaście
kilometrów od Kieżmy w górę Angary.
Mieszkanie trafiło mu się przyzwoite. Dom był duży, dostatni, w domu gospodyni -
wdowa, dwóch dorosłych synów i przyszywany mąż gospodyni, nietutejszy, obcy,
zdemobilizowany żołnierz. Swego czasu synowie nie pozwolili matce wyjść za niego za mąż,
nie chcieli mieć wspólnika do gospodarstwa. Teraz gospodarstwo zabrał kołchoz, ale kiedy
żołnierz się upił, przypominała mu się stara krzywda, biegał po wsi czerwony na twarzy, z
rozczochraną siwiejącą głową i odgrażał się, że zabije pasierbów. Pasierbowie łapali go i
zamykali w komórce, żeby się odespał.
Młodszy syn, Wasilij, zgrabny chłopak o wyrazistych rysach twarzy, przespał się chyba
ze wszystkimi dziewuchami ze wsi - obyczaje tu panują swobodne. Do domu wracał nad
ranem albo w ogóle nie wracał. Sasza prawie go nie widywał, a kiedy go z rzadka spotykał,
Wasilij uśmiechał się do niego w milczeniu, był małomówny, ale życzliwy.
Starszy, Timofiej, dziewuchami się nie interesował, wieczorami nie spacerował z
młodymi po ulicy. Nocował zawsze w domu. Nie pytając o pozwolenie wchodził do pokoju
Saszy, oglądał jego rzeczy, wypytywał: “A to po co, a to?” Patrzył nieufnie, milczał. Saszę
raziła ta bezceremonialność, ale cierpliwie odpowiadał na wszystkie pytania. Co robić - to
lud! Wielki, potężny, ale jeszcze ciemny, prymitywny. Sasza, jak każdy rosyjski inteligent,
miał wobec niego poczucie winy.
Któregoś dnia popłynął z Timofiejem na wyspę kosić siano. Kosić nie umiał, ale
postanowił spróbować. Siedział przy wiosłach, a Timofiej na rufie, przy sterze. Na dnie
łodzi leżały dwie kosy, osełka, maski przeciw komarom: jedna zwyczajna, z końskiego
włosia - Timofieja, druga z jedwabnej siatki - Saszy, kupiona w Kańsku za radą
Sołowiejczyka. Przyglądając się tej jedwabnej siatce Timofiej powiedział:
- Wszystko wy, miastowe, macie, nie to, co my, chłopi, my niczego nie mamy,
niczegośmy nie widzieli, choć siedzicie nam na karku.
W prymitywnej formie Timofiej wyłożył teorię wartości dodatkowej: Dobra materialne
produkuje Timofiej, czyli chłopi, a Sasza i tacy, jak Sasza, nic nie produkują.
Tak myślał Sasza, ze wszystkich sił napierając na wiosła, żeby nie zniosło łódki poniżej
wyspy - w odnodze prąd był bardzo silny.
- Przysyłają was tu na nasze nieszczęście - ciągnął Timofiej - żyjecie z naszej krwawicy.
Sasza nic nie odpowiedział. Bo i cóż mógł odpowiedzieć? Gdyby Timofiej chciał

zrozumieć... Ale on nic nie chce zrozumieć. Siedzi przed nim zesłany, wyzuty z praw,
można się nad nim poznęcać.
- Co, łyso ci? Boisz się? - uśmiechnął się Timofiej drwiąco. - Dźgne cię kosą, zepchne do
rzeki, śladu po tobie nie zostanie! I nic mi za to nie bedzie. Uciekł do Rosji, powiem.
Wszyscyście kontry, trockiści, nikt się za wami nie ujmie! Zapamiętaj se.
Sasza podpłynął do brzegu, wszedł do wody, podciągnął łódź. Timofiej nie wstał, nie
pomógł, siedział na rufie, uśmiechał się drwiąco, i dopiero kiedy Sasza całkiem wyciągnął
łódź i rzucił łańcuch, wyszedł na brzeg.
- No i dlaczegoś mnie nie utopił? - spytał Sasza.
- Jak sie bedziesz stawioł, to cie jeszcze nie minie!
- Żałuj, żeś tego nie zrobił!
- A to czemu?
- A temu, że zaraz cię zabiję!
Timofiej cofnął się.
- No, no, nie wygłupiaj się! - krzyknął.
Bezludna wyspa na krańcu świata. Gdzieś w głębi pracują kosiarze. Powietrze aż huczy
od komarów, a poza tym absolutna cisza. Świata nie ma, ludzkości nie ma, są tylko oni
dwaj, i oto wreszcie Abel odpłaci Kainowi za grzechy jego, za wszystkie przestępstwa jego.
Nie spuszczając z Saszy napiętego spojrzenia Timofiej cofał się wolno, potem odwrócił
się i rzucił w stronę łodzi, gdzie leżały kosy. Sasza dopadł go, pchnął pięścią w plecy.
Timofiej zwalił się do wody, podniósł się, odwrócił i wtedy Sasza z całej siły uderzył go w
twarz. Timofiej znowu upadł i rozpryskując wodę poczołgał się do brzegu.
Nie, nie zabije Timofieja! Nie będzie się narażał z powodu takiej gnidy! Timofiej nie
ruszał się, leżał na brzegu, patrząc ze strachem na Saszę. Ohydna morda!
O-o, cóż za koszmar!
Sasza podszedł do łodzi, wyrzucił na brzeg kosy, osełkę, siatkę Timofieja, ujął wiosła i
popłynął do wsi.
Przy kolacji oznajmił, że przenosi się na inną kwaterę.
- Źle ci u nas? - zapytał go żołnierz. - Dałeś Timofiejowi nauczkę i dobrześ zrobił. Toż
on stuknięty, nic tylko wszystkim grozi, taki paskudnik, nikomu nie przepuści. A z ciebie,
proszę, jaki osiłek, idź z Waśką, wszystkie dziewuchy są jego, może ci której ustąpi...
- Na niego nauczycielka zyrka - roześmiał się Wasilij. Timofiej milczał, na nikogo nie
patrząc.
Mieszkanie było przyzwoite, ale żyć pod groźbą czyjejś zemsty to żadna przyjemność, a

w jego sytuacji nawet niebezpiecznie. Nazajutrz rano Sasza przeniósł swoje rzeczy na nową
kwaterę.
W nowej chacie oprócz kuchni była jeszcze mała izdebka i tę mu wynajęto. Gospodarze,
dwoje staruszków, byli biedniejsi niż poprzedni, ale wyżywienie okazało się całkiem
znośne. W kołchozie pracowali niewiele, cały dzień spędzali w domu, nie kłócili się,
staruszka nazywała starego “mój krzywulec”, stary rzeczywiście był jakiś pokręcony,
drobniutki. W domu - spokój. Staruszka krząta się koło pieca z uchwytem do garnków,
stary postukuje siekierą na podwórku, coś naprawia. W izdebce pachną świeżo
wyszorowane podłogi, na poczerniałych ze starości drewnianych ścianach wiszą portrety
Lenina i Kalinina, a obok wycięte z “Niwy” fotografie carskiej rodziny w otwartym powozie.
Czasami stary wychodził na cały dzień, wracał pod wieczór. Na pytanie, co robił w
kołchozie, odpowiadał:
- Co mi kazali, to i roibiłem.
W tych stronach kołchoz to pojęcie wzlgędne. Kolektywizacja zaczęła się tu później niż
w innych rejonach, a po artykule Stalina “Zawrót głowy od sukcesów” kołchozy kompletnie
się rozpadły, potem organizowano je na nowo z półtorarocznym, a czasem i dwuletnim
opóźnieniem. Bo i co tu kolektywizować? Ze względu na krótki okres wegetacji zboża
uprawia się tyle, że ledwie go starcza na wyżywienie rodziny. Gdyby to zboże kazano
odstawić, trzeba by je wieźć sześćset kilometrów saniami albo spławiać Angarą przez
porohy i bystrza, co jest po prostu nierealne. Bydło? Krów w każdym gospodarstwie było
do dziesięciu, dwa tysiące na wieś, i około tysiąca koni. Bydło upaństwowiono, zapędzono
w obejścia wysiedlonych kułaków, ponad połowę zamorzono głodem, zimy tu panują
srogie. Potem znowu zwrócono je gospodarzom, ale już nie jako własność prywatną, lecz
kołchozową, a gdzie odstawić mleko, komu? Mleczarni nie ma, maślarni nie ma. Odwozić
do Kieżmy dla władz? Władz istotnie przybywało, w przeciwieństwie do bydła, którego
pogłowie zmniejszało się z roku na rok. Pozostawało łowiectwo. Właśnie tędy, przez
Mozgowę, prowadził główny szlak do Tunguzów, na Wanarawę. Przed kolektywizacją
popielice odstawiano do “Skupu futer”, do kooperatywy. Teraz pośrednikiem stał się
kołchoz, a kołchoz zatrzymuje dla siebie połowę pieniędzy. Co robić? Myśliwi zaczęli
chować skórki, sprzedawali je Tunguzom, w faktoriach dawano im pełną cenę.
Minęły chyba ze dwa lata, nim w centrali zauważono, że skup spada. A popielice to
waluta! Przysłano komisję, obradowano tak i owak, wreszcie podjęto decyzję: myśliwym
przeszkadza rolnictwo, to ono wszystkiemu winne, jest nietowarowe, państwo nie ma z
niego żadnego pożytku, tylko same straty, w związku z czym należy uznać rejon za

nierolniczy, niech się specjalizuje w łowiectwie, a zboże będzie się dowozić z innych,
rolniczych rejonów, tak jak się dowozi Ewenkom.
Teraz kołchoźnicy sprzedawali skórki Tunguzom za chleb: uprawiać zboże im
zabroniono, a z innych rejonów nie dowieziono, zwyczajnie zapomniano. Przed władzami
tłumaczyli się tym, że popielice przeniosły się na północ, sama droga zajmie trzy tygodnie,
poza tym trzeba zakładać nowe zimowiska, a Tunguzi te zimowiska niszczą, dochodzi
niemal do strzelaniny. W rzeczywistości nigdy się tak nie przyjaźnili z Tunguzami jak teraz,
a skórki wymieniali nie tylko na chleb, ale i - przeważnie - na spirytus. I razem pili.
Zabita deskami syberyjska wieś, która dawniej dawała państwu do stu tysięcy popielic
rocznie i dostarczała do Irkucka stada bydła, która produkowała na własne potrzeby zboże,
mleko, miała pod dostatkiem ryb, teraz zarzuciła łowiectwo, przestała uprawiać zboże,
hodowała dziesięciokrotnie mniej bydła i razem z innymi nadangarskimi wsiami spadła na
kark ałtajskiemu chłopu, który sam nie miał co włożyć do ust.
I mimo to tutejsi ludzie nie zaznali głodu początku lat trzydziestych. Uratowała ich
odległość, zacofanie, odwieczny system naturalnej w gruncie rzeczy gospodarki. Żywiła ich
rzeka - ryby można było niemal czapką łowić: i chariusy, i tajmienie, łososie i jesiotry,
które ciągnęły tu na tarło; żywił las, dostarczając jagód i grzybów; żywiło bydło, które
wprawdzie uchodziło za własność kołchozu, ale stało w obejściu, bo fermę budowano już
trzeci rok; żywiło ptactwo domowe, świnia z prosięciem i barany, hodowane na wełnę - też
nie upaństwowione. Najważniejsze zaś, że nie było kontyngentów, nie było planu skupu,
wyjąwszy skórki, zresztą i plan skupu skórek zmniejszano z roku na rok, aż wreszcie
uznano rejon nie tylko za nierolniczy, ale i niełowiecki. Zakwalifikowano go jako
towarowomleczny i nakazano codziennie dostarczać świeże mleko władzom rejonowym,
których kieżemski kołchoz nie był już w stanie wyżywić. Mozgowa dostarczała mleko
skrupulatnie, co nie było rzeczą trudną - z dwóch tysięcy krów zostało dwieście, załadowało
się na wóz dziesięć baniek mleka i w drogę.
Kiedy Sasza przybył do Mozgowy, wieś niezupełnie jeszcze podupadła. Pieniądze
jeszcze miały swoją wartość, za mieszkanie z wyżywieniem płacił gospodarzom dwadzieścia
rubli, czasem, kiedy naprawił kołchozową wirówkę, przynosił osełkę masła.
Wirówka była produkcji szwedzkiej, z końca ubiegłego wieku, tak zwana lavalowska
“Alfa-C”, z talerzykami, o bardzo skomplikowanej budowie i dlatego trudna do rozebrania i
czyszczenia. Z wirówkami Sasza zapoznał się przed trzema laty na praktyce studenckiej.
Posłano całą kolumnę samochodów na wieś do pomocy przy żniwach. Po jakimś kułaku
została wirówka, ale nikt nie umiał się nią posługiwać. Mechanik kolumny samochodowej

rozebrał wirówkę na części, oczyścił i złożył na powrót. Sasza zrobił to samo z ciekawości i
teraz bardzo mu się to przydało. Sprzęt był stary, gwinty na wałku starte, nakrętka ledwie
się trzymała, a naciąć nowych gwintów nie było czym.
- Powiedzcie waszemu przewodniczącemu - zwrócił się Sasza do kobiet - niech zawiezie
wirówkę do Kieżmy, żeby nacięli nowe gwinty, bo całkiem się rozleci.
Trudno powiedzieć, czy to kołchoźnice nie przekazały jego słów przewodniczącemu, czy
też przewodniczący nie miał czasu zająć się wirówką.
Wirówka to klub mężatek. Iść na wirówkę oznaczało choć na godzinkę urwać się z
domu, poplotkować, póki się czeka w kolejce - chwila wytchnienia w ciężkiej kobiecej doli.
W tych stronach wszystko spoczywa na barkach kobiety: pole, ogród, rzeka, bydło, dom.
Prawdziwy Angarczyk to myśliwy, włóczęga, pracą pogardza, szczególnie domową.
Sołowiejczyk miał rację: tutejsza kobieta w dwudziestym roku życia jest wołem roboczym,
w trzydziestym - starą szkapą. Jej najlepszy okres trwa między trzynastym a szesnastym
rokiem życia, do zamążpójścia. Bo choć pracę zarówno w kołchozie, jak i w gospodarstwie
wykonuje na równi z dorosłymi, starcza jej jeszcze siły na ulicę. Na przedzie w dwóch
rzędach idą dziewczyny i śpiewają, za nimi, również w dwóch rzędach, chłopaki z
harmonistą. Dochodzą do opłotków, zawracają, i tak to trwa aż do zmroku, wtedy
rozchodzą się parami po gumnach, po stodołach. Jeśli mąż coś żonie wytyka, to właśnie to,
że okazała się cała. Widocznie nawet za panieńskich czasów nikt nie miał na nią chętki.
Wbrew oczekiwaniom incydent z Timofiejem tylko umocnił autorytet Saszy we wsi:
zesłany nie bał się wygrzmocić miejscowego. Tym zesłanym jeszcze za carskich czasów nie
pobłażano - za kradzież, za pijaństwo, za bójki rozprawiano się całą wsią, winnych nie było.
Co prawda, wtedy byli to kryminaliści, polityczni w bójkach nie uczestniczyli. A ten
zesłany, opowiadał Fiedia, pochodzi z samej Moskwy, nikogo się nie boi, bo zna chwyty.
Fiedia chętnie używał nieznanych słów, żeby podkreślić, jaki to on kształcony.
To dzięki niemu Sasza trafił do Mozgowy.
W przeciwieństwie do boguczańskiego pełnomocnika NKWD, mężczyzny powolnego i
ospałego, kieżemski pełnomocnik Ałfierow był bardzo ruchliwy i chorobliwie chudy. Nie
spuszczając z Saszy przenikliwych oczu zapytał porywczo:
- Jak pan tu przybył?
- Ze spółdzielcą z Mozgowy.
- Czy on już wyjechał?
- Nie.
- To niech pan z nim jedzie do Mozgowy. - Ałfierow uznał widocznie, że takie

rozwiązanie jest najmniej kłopotliwe - ostatecznie człowiek już siedział w łódce.
I Sasza też był zadowolony: będzie mieszkał dwanaście kilometrów od Kieżmy i na
miejscu będzie miał nie takiego znowu nadzwyczajnego, ale bądź co bądź znajomego.
Któregoś wieczoru Fiedia wstąpił do Saszy i wywołał go na ulicę. W zaułku siedziała na
klocach rozwódka Laryska, niepozorna kobieta o wągrowatej cerze i małych zezowatych
oczkach, oraz Marusia, siostra Fiedi, dobroduszna dziewucha o szerokiej, płaskiej twarzy.
Fiedia usiadł na klocach obok Laryski, i zwracając się do Saszy powiedział:
- Siadaj koło siostry.
Marusia podniosła na Saszę oczy i uśmiechnęła się zachęcająco: siadaj, mówiły te oczy,
obejmij mnie za ramiona, widzisz, jakie są szerokie, podatne, i pierś też mam szeroką,
ciepłą, pogrzejesz się.
Mimo to Sasza usiadł w pewnej odległości. Coś go powstrzymywało. Boguczańska
Łukieszka miała w sobie coś z podlotka, jakąś iskierkę, umizgała się do niego z naiwnym
bezwstydem, przypominając mu trochę Katię. A z tą kwadratową grubaską nie wiedział, o
czym rozmawiać, z nią pewnie w ogóle nie trzeba rozmawiać, tylko od razu zwalić na
siano...
Z ulicy dobiegały śpiewy i dźwięki harmonii. Przeszła nauczycielka Zida, Nurzida
Gazizowna, Tatarka, wyglądająca na dwadzieścia pięć, dwadzieścia sześć lat. We wsi
nazywano ją Ziną, Zinką, a dzieci Zinaidą Jegorowną. Przeszła powoli obok zaułka, w
którym siedział Sasza ze swoimi nowymi znajomymi. Marusia uśmiechnęła się
dobrodusznie i powiedziała zwracając się do Saszy:
- Ciebie szuka.
- Dlaczego mnie?
- Wpadłeś jej w oko, chcesz, to cię z nią poznam.
Saszy spodobała się jej życzliwa otwartość: nie chcesz mnie, to bierz inną, sama cię do
niej zaprowadzę. Zwyczajnie, bez dąsów.
- Nie, nie trzeba.
- Nie spodobała ci się?
- Za chuda - odpowiedział za Saszę Fiedia.
- Za to kiecki ma miastowe i szarawary jedwabne - wtrąciła Laryska.
- A pod szarawarami gnaty - zauważył Fiedia.
Wstał, przeciągnął się.
- Chodźmy, Laryska, bo oładki wystygną.
- Owinęłam je w szmatkę, będą gorące.

Na podwórku Laryska powiedziała:
- Właźcie na górę, ja pójdę po oładki.
Wdrapali się po drabinie na strych szopy. Pachniało zeszłorocznym sianem. Noc była
księżycowa, jasna, bielała okrągła twarz Marusi. Sasza wyczuwał na sobie jej wyczekujące
spojrzenie, słyszał jej oddech. Fiedia poszperał za belką, w jego ręce błysnęła butelka,
szczęknęły szklanki.

* * *

Tę noc Sasza pamiętał jak przez mgłę. Laryska i Marusia piły niewiele, a on, żeby nie
zostać w tyle za Fiedią, wypił pół szklanki spirytusu, sparzyło mu gardło, popił wodą,
przegryzł suszoną rybą, a potem zaczął fantazjować, przechwalać się, jak to się pije w
Moskwie. Uderzyło mu do głowy, poniosło go, wyrywał się z samego siebie, ze swojej
gorzkiej doli, żądał spirytusu, Fiedia podnosił butelkę, pokazywał, że już nie ma.
Potem wymiotował, to już było nie na sianie, lecz na ziemi, pachniało obornikiem,
widział pochylone nad sobą białe twarze Marusi i Fiedi, czuł stukający o zęby czerpak, lali
mu wodę za kołnierz, usiłował wstać, dokądś się wyrywał, znowu napływały mdłości i
znowu wymiotował, długie, męczące ataki torsji, w dalekim niebie migotały gwiazdy,
gdzieś ujadały psy, ciągnęli go, a on się opierał, do domu jednak wlazł przez okno, nie
chciał budzić gospodarzy, kompromitować się.
Rano słyszał, jak starzy zbierają się do pracy, udał, że śpi, i rzeczywiście zasnął, a kiedy
się obudził, w domu nikogo już nie było. Wstał i zszedł do piwnicy, poczuł przyjemny,
wilgotny, pachnący ziemią chłód, wziął z deski dzbanek ze śmietaną, przykryty
drewnianym wieczkiem, wrócił do kuchni, wyjął spod ręcznika kołacz, jeszcze ciepły,
mięciutki, i maczając go w śmietanie zjadł. Poczuł się lepiej, znowu zasnął i spał do
wieczora, wstał dopiero na kolację. Gospodarze o nic go nie pytali, ale był przekonany, że o
wszystkim wiedzą.
Następnego dnia rano czuł się już zupełnie dobrze, ale był w parszywym nastroju, nie
miał ochoty wychodzić z domu, bał się spotkania z Fiedią, Marusią, Laryską, bał się ich
kpiących oczu, nie rozumiał, jak mógł upaść tak nisko. Że się upił, trudno, to mu się
zdarzało, ale skąd ta chełpliwość, fanfaronada! Mimo wszystko musiał pójść do sklepu, bo
skończyły mu się papierosy. Fiedia przywitał go z życzliwym uśmiechem. Cześć! Cześć! Jak
tam głowa? Nie boli? No to w porządku! Sprzedał mu papierosy i zapałki. Zapytał, czy nie
kupiłby gitary z samouczkiem. Przysłali trzy sztuki, a tu ani Tunguzi, ani miejscowi

czałdoni na gitarach nie grają. Sasza nie kupił, czego później żałował, bo nauczyłby się
grać.
Na ulicy spotkał Marusię, szła z nosidełkami na ramionach, niosła wodę z rzeki.
Uśmiechnęła się do niego jakby nigdy nic.
Wieś nie zwróciła uwagi na ten incydent, niepotrzebnie się martwił. Podpił sobie
człowiek, no i co w tym nadzwyczajnego? Poza tym Fiedia przykazał dziewuchom trzymać
język za zębami, spirytus był darmowy, z kooperatywy.
Jedyną osobą, która go o to zagadnęła, był Wsiewołod Siergiejewicz, zesłaniec z
Moskwy, suchy, żylasty mężczyzna lat około trzydziestu pięciu, ale wyglądający na więcej:
był łysy, miał duży, mięsisty nos i wąskie, skore do uśmiechu usta. Wsiewołod
Siergiejewicz pośmiał się z niego dobrodusznie: no cóż, zdarza się...
Nie mówił, za co został zesłany - tu nie jest to przyjęte. W etapie owszem, a tu tylko
wymienia się artykuł. Artykuł prawie wszyscy mieli ten sam: pięćdziesiąty ósmy, paragraf
dziewiąty.
Wyrok Wsiewołod Siergiejewicz odsiadywał najpierw w Kieżmie, potem go szurnęli do
Mozgowy, bo nawiązał romans z urzędniczką rejonowego urzędu finansowego, co
zesłańcom jest surowo wzbronione. Mogli go przenieść gdzie indziej, nawet sto kilometrów
dalej, bo odległości są tu duże, ale był jeszcze potrzebny w Kieżmie, i musiał codziennie
maszerować pieszo dwadzieścia cztery kilometry. Na wiosnę zwolniono go jednak, bo z
okręgu przysłano nowego księgowego, i teraz Wsiewołod Siergiejewicz dorabiał sobie w
Mozgowie: zajmował się ciesiołką, kosił, zwoził siano, kopał ziemię w ogrodach, łowił ryby
brodnikiem, wprawiając wieś w zdumienie swoimi kąpielówkami - kąpielówek nikt tu na
oczy nie widział, wszyscy nosili kalesony - pomagał kołchozowemu rachmistrzowi,
młodemu chłopcu, który ukończył kursy w Kańsku.
Ale najważniejsze dla niego były kobiety, mówił o nich otwarcie, cynicznie. Widząc, że
Sasza się skrzywił, powiedział bez urazy:
- A cóż nam jeszcze zostało w tym życiu? Co pan tu zamierza robić? Tu jedyna radość to
kobiety, innych pan mieć nie będzie. Należy cenić okruchy, które daruje nam
komendantura. Jak długo jest pan mężczyzną, jest pan człowiekiem.
Saszę raziły te wynurzenia, ale mimo to zaprzyjaźnił się z Wsiewołodem
Siergiejewiczem. Było w nim coś z Moskwy lat dwudziestych, Moskwy jego dzieciństwa, z
jej powiedzonkami, anegdotami, cygańskimi romansami. Śpiewał przyjemnym barytonem:
“W małym białym domku mieszka moja miła, przychodzić do domku miłym zabroniła...”
Miał w sobie jakąś naturalność i, jak to Sasza zrozumiał później, człowieczeństwo tamtego

okresu. Nie czuło się w nim moskwianina lat trzydziestych. Widocznie dawno wyjechał z
Moskwy.
Nie powiedział, skąd wie o pijackim wybryku Saszy, tylko skrzywił się:
- To nie jest towarzystwo dla pana. Niech się pan zainteresuje nauczycielką. Czarująca,
inteligentna kobieta! I proszę, dokąd ją przyniosło!
- Mnie też to zdziwiło - przyznał Sasza. - Przyjechać do takiej wiochy!
- Widocznie jakiś miłosny kataklizm - podjął Wsiewołod Siergiejewicz. - A kobieta,
która się zbliża do trzydziestki, samotna, w dodatku kobieta Wschodu, to taki aromat, taki
zapach...
- Nie wygląda na Tatarkę - zauważył Sasza.
- Syberyjscy Tatarzy zupełnie się zrusyfikowali - powiedział Wsiewołod Siergiejewicz. -
Tobolscy, tomscy, kuznieccy Tatarzy to już właściwie Rosjanie, Sybiracy. Muzułmanie?
Jacy tam dzisiaj muzułmanie? Nawet prawosławnych pan już nie uświadczy. Ale charakter
narodowy, mentalność, typ - to wszystko naturalnie pozostało, szczególnie u kobiet -
niewolnica mężczyzny, wierna, oddana, ale harda. W jej spojrzeniu jest coś chańskiego.
Będę z panem szczery: mnie nie chciała! Dlaczego? Trudno powiedzieć. Ale pan to co
innego... Życzę powodzenia, Sasza! Wszystko przemija, pozostają kobiety, z którymi
zetknęło nas życie. Niech się pan nią zajmie, rozerwie się. Takie kobiety w naszych czasach
to rzadkość, niech mi pan wierzy. Taka kobietka to nawet w Moskwie smaczny kąsek.
- Może mieć przykrości - powiedział Sasza.
- Nie sądzę, innej nauczycielki nie znajdą. Poza tym nikt do niej nie uderza, czyli że nie
ma potencjalnego donosiciela. Afiszować się naturalnie nie należy. W najgorszym wypadku
przeniosą pana do Sawina albo do Frołowa, warta jest tego.
Obok krępych wiejskich dziewuch o szerokich płaskich twarzach, bosonogich, w
długich, rozwiewających się spódnicach, Zida, niewysoka, szczupła, podobna do podlotka
w swoich krótkich, wąskich, miejskich sukienkach, wydawała się obca i bezbronna:
samotna przyjezdna nauczycielka w głuchej, zagubionej pośród tajgi wiosce, gdzie ludzie
uważają, że nauka to niepotrzebna strata czasu, a szkoła to tylko kłopot.
Wstąpiła do sklepu, kiedy tam był Sasza. Zrobiła to nieprzypadkowo. Jej szare oczy
patrzyły na niego spokojnie, otwarcie, choć ich spojrzenie było jakby trochę nieobecne.
Uśmiechała się łagodnie i przyjaźnie. I rozmawiała z Saszą zwyczajnie, jak ze znajomym,
we wsi wszyscy się znają. I mimo to gdzieś w głębi jej spojrzenia było jeszcze coś...
Fiedia skarżył się, że już drugi rok nie przywożą mydła i prasowanej herbaty, i nafty też
nie przywieźli, a kreton choć i przywieźli, ale nie w tym kolorze, który tu idzie. Zida

słuchała z uwagą i zrozumieniem, odpowiadała krótko, ale tak, jak należy odpowiadać,
kiedy niczym poza zrozumieniem drugiemu człowiekowi pomóc nie można.
Sasza przekartkował przywiezione na sprzedaż książeczki o lnie i bawełnie. Ani len, ani
bawełna w tych stronach nie rosną.
- W szkole są książki do czytania, chce pan? - zwróciła się do niego Zida.
- Wspaniale!
- Niech pan przyjdzie wieczorem na brzeg, tam gdzie stoją łodzie, to panu przyniosę.
Powiedziała to prosto, zwyczajnie, ale wtedy, kiedy Fiedia wyszedł na zaplecze.
Wieczorem spotkali się nad rzeką, koło łodzi, pachnących mokrym drewnem, rybami i
smołą. Zida była w palcie zapiętym na wszystkie guziki, ale z gołą głową. W świetle księżyca
jej twarz o regularnych, wyrazistych rysach wydawała się bardzo młoda, dziewczęca, tylko
spojrzenie zdradzało doświadczenie dojrzałej kobiety.
- Nie wiem, jakie książki pana interesują - powiedziała - może wstąpi pan do mnie, sam
pan wybierze.
Sasza przyciągnął ją do siebie, pocałował w miękkie wargi, zamknęła oczy, słyszał, jak
bije jej serce... Potem odchyliła się do tyłu, spojrzała mu prosto w oczy i ostrożnie
uwalniając się z jego objęć wyszeptała:
- Poczekaj...
Poprawiła chusteczkę na szyi, wzięła go za rękę i poszli najpierw brzegiem rzeki, potem
ścieżką obok małych ciemnych łaźni wspięli się na skarpę.
- Zaczekaj tu chwilę, jak zapalę światło, to wejdziesz. - Sasza czekał, opierając się o
poczerniałą ścianę łaźni. W okienku mignęło światło. Przeskoczył przez chruściany płot,
przeszedł przez podwórko. Drzwi były otwarte...
Wyszedł od Zidy przed świtem i tą samą drogą, którą szli oboje, obok łaźni, potem
brzegiem rzeki, wrócił z drugiego końca wsi do siebie.
Nie umawiali się, mieli przed sobą cały dzień, jeszcze zdążą, myślał. Ale w ciągu dnia
nie spotkał jej. Okazało się, że wyjeżdżała do Kieżmy.
Późnym wieczorem wyszedł z domu. Wieś spała, ale w oknie u Zidy paliło się światło.
Tak jak wczoraj przeskoczył przez chruśniak, ujął klamkę, drzwi otworzyły się z cichym
skrzypnięciem.
- Dlaczego się nie zamykasz? - zapytał.
- A jeśli ty przyjdziesz?
Po rosyjsku mówiła czysto, bez akcentu, ale poza tym, jak słusznie zauważył Wsiewołod
Siergiejewicz, była kobietą Wschodu - uległa, namiętna, traciła zmysły przy pierwszym

dotknięciu... “Co ty ze mną robisz?...” A jednocześnie miała w sobie wschodnią
powściągliwość, a nawet skrytość. O sobie mówiła niewiele i niechętnie, któregoś dnia
napomknęła nagle o mężu, ale zaraz się poprawiła: były mąż. W Tomsku, u rodziców,
wychowywała się jej córeczka Roza, zaczęła już szósty roczek... Tam też, w Tomsku, Zida
ukończyła instytut pedagogiczny, przez pięć lat pracowała jako nauczycielka, potem
przyjechała tutaj. “Wszystko mi tam obrzydło...” - powiedziała. Ale dlaczego przyjechała
właśnie tu, do tej dziury, nie mówiła. “Tak się złożyło...” Sasza nie chciał jej narażać na
przykrości, uważał, że ich związek powinien być utrzymany w tajemnicy, zgodziła się z nim
w milczeniu, chociaż doskonale zdawała sobie sprawę, że we wsi nie jest to możliwe. Ale
nie oponowała, nie upierała się, nie było ani łez, ani kłótni, ani wylewnej radości, ani
wyznań miłosnych. Raz tylko, obudziwszy się w nocy, zobaczył, że Zida nie śpi, wsparta na
łokciu wpatruje się w jego twarz.
Pogładził ją po policzku.
- Dlaczego nie śpisz?
- Rozmyślam.
- O czym?
Roześmiała się i powiedziała:
- Zastanawiam się, gdzie rodzą się tacy piękni mężczyźni.
2

Któregoś dnia przysłano po Saszę - znowu nawaliła wirówka. Kiedy ją ostatni raz
reperował, wiedział, że to się nie na wiele zda, gwinty się starły, nakrętka ledwie się trzyma,
tyle razy powtarzał, żeby zawieźli do SMT, i dotąd tego nie zrobili.
Mimo to poszedł. Koło wirówki stały roztrajkotane gospodynie. Był tam również
przewodniczący kołchozu, Iwan Parfienowicz, krzepki, przysadzisty chłop. Sasza nie znał
go osobiście, ale słyszał, że ma twardą rękę i nie zawsze trzyma ją przy sobie. Teraz
rozmawiała z nim Zida, która zerknęła na Saszę, kiedy wszedł.
- Dzień dobry - powiedział Sasza wesoło. - Co się stało?
Co się stało, to zobaczył od razu: wirówka się rozleciała. Tego się należało spodziewać.
- To twoja robota? - zwrócił się do niego Iwan Parfienowicz.
- Dlaczego moja? - odpowiedział Sasza. - Robota szwedzka. Tę wirówkę wyprodukowali
Szwedzi.
- Szwecja, Szwecja - burczał ponuro Iwan Parfienowicz. - Jak zepsułeś, to teraz
naprawiaj.

domyślał, wszystko potrafił. Jaką głębią odznacza się choćby obraz Piotra! ...jego “dłoń
szarpnęła Rosję twardą uzdą, że dęba wspięła się jak koń!” (A. Puszkin - “Miedziany
jeździec”, tłum. J. Tuwim.). Szczytem jego twórczości jest “Borys Godunow”: “Lud nasz
głupi, łatwowierny, rad jest zawsze różnym cudom i nowinom; A bojarzy pamiętają, że
Godunow był im równy... Jeśliś chytry i stanowczy...” (A. Puszkin - “Borys Godunow”,
tłum. S. Pollak). Dobrze powiedziane! “Głupi i łatwowierny” - to istota narodu. “Chytrość i
stanowczość” - to istota Jego władzy. “Pamiętają, że był im równy” - to istota jego
przeciwników. “Borys Godunow” fascynował go już w młodości, szczególnie postać
Otriepiewa... “Zbiegły mnich przeklęty... A lat ma dwadzieścia... A wzrostu jest małego,
pierś szeroka, jedna ręka krótsza od drugiej... włosy ryże”. Możliwe, że czytał Puszkina już
w seminarium, Puszkin był w programie, ale tak naprawdę przeczytał “Borysa Godunowa”
później w obserwatorium fizycznym, gdzie pracował jako statystyk po wydaleniu go z
seminarium. Teraz piszą, jakoby go usunięto z seminarium za propagowanie marksizmu,
sam zresztą napisał swego czasu w ankiecie: “...Zostałem wyrzucony z Tyfliskiego
Seminarium Duchownego za propagowanie marksizmu”. W rzeczywistości powód
wydalenia był inny - nie zapłacił czesnego, mimo że matka co miesiąc przysyłała mu
pieniądze, które otrzymywała od Egnatoszwilego. Ale On nie chciał kończyć seminarium,
nie zamierzał być duchownym, w tym czasie związał się już z kółkiem marksistowskim.
Jednak wersja o wydaleniu go za rzekome propagowanie marksizmu jest słuszna, bo
pracuje na obraz wodza, a co za tym idzie, służy rewolucji.
Właśnie w obserwatorium przeczytał “Borysa Godunowa” powtórnie... “Zbiegły mnich
wyklęty... A lat ma dwadzieścia... A wzrostu jest małego, pierś szeroka, jedna ręka krótsza
od drugiej... włosy ryże”. On też miał wtedy lat dwadzieścia i też rok przed ukończeniem
seminarium zrezygnował z kariery duchownego, on również był małego wzrostu i szeroki w
ramionach, włosy miał rudawe i prawie bezwładną rękę. Nie był już wtedy małym
chłopcem ani bezpłodnym marzycielem i oczywiście żadnej analogii między sobą a
Otriepiewem nie przeprowadzał, zresztą ten pechowiec ani trochę mu nie imponował. A
mimo to zewnętrzne podobieństwo dosłownie go oszołomiło. Uderzyła go też siła, z jaką
Puszkin wniknął w przyczyny niepowodzeń Otriepiewa: Gadatliwy - swoją wielką
tajemnicę zdradził lekkomyślnej Polce, pięknoduch o wrażliwym sumieniu, zadręczał się
myślą o środkach, do jakich musi się uciekać każdy polityk. “Ja do świętej Moskwy
wskazuję wrogom zakazaną drogę!”. Romantyczny awanturnik, a nie polityk! Wszystko tu
było: chęci, wybujałe ambicje, odwaga, gotowość do ryzyka, dążenie do zwycięstwa i
kompletna nieumiejętność utrwalenia go, spożycia owoców tego zwycięstwa. Zdobyć

władzę najwyższą i nie móc jej utrzymać - oto los nieudolnych polityków, utrzymać się przy
władzy jest znacznie trudniej, niż ją zdobyć. Otriepiew nie utrzymał się. Nie utraciłby
władzy, gdyby po wstąpieniu na tron w Moskwie powtórzył choć dziesiątą część tego, co
robił car, którego synem się obwołał.
Zresztą tak On myśli dzisiaj, a jak myślał wtedy, nie pamięta. Pamięta tylko zewnętrzne
podobieństwo, które go tak wtedy zdumiało. Zdumiał go los zbiegłego mnicha,
wyniesionego na szczyty władzy świeckiej. Z czasem postać ta zblakła w jego pamięci,
wyparta przez inne postaci historyczne, które zawładnęły jego wyobraźnią. A jednak gdzieś
w zakamarkach jego mózgu obraz ten żył nadal. Czy nie wypłynął podświadomie wówczas,
kiedy spotkał w Baku Zofię Piotrowską, rodowitą polską szlachciankę? Podobał jej się, on,
proletariacki rewolucjonista-konspirator, karbonariusz w wystrzępionych spodniach, nie
ogolony, ponury, zamknięty w sobie człowiek z charakterem. Któregoś dnia nie zastał jej w
domu, a kiedy przyszedł następnym razem, powiedziała mu ze śmiechem:
- Córeczka sąsiadów mówi do mnie: Pani Zofio, przychodził do pani taki straszny pan.
Uśmiechnął się wtedy drwiąco, ale ta charakterystyka sprawiła mu satysfakcję: chciał,
żeby się go bano.
Zofia, łagodna, wrażliwa, troszczyła się o niego, była to w gruncie rzeczy największa
miłość w jego życiu. Mimo że związana z eserowcami, nigdy się z nim nie spierała, nie
miała w sobie nic z owej zaciekłości właściwej funkcjonariuszkom partyjnym, nie narzucała
mu swoich poglądów, wręcz przeciwnie, uchylała się od politycznych sporów, wiedząc, że
wszelkie rozbieżności poglądów irytują go. Ona go jednak nie irytowała, była to jedyna
kobieta, która go nie irytowała. Niestety, niebawem nadszedł kres ich stosunków... Zofia
zmarła na gruźlicę.
Oczywiście, on nie jest Otriepiewem, a ona Maryną Mniszech. A jednak teraz
przychodzi mu do głowy, że pierwszy impuls pobudzający go do działania zrodził się w nim
pod wpływem tego skojarzenia, drzemiącego gdzieś w zakamarkach jego mózgu: polska
szlachcianka i nikomu nie znany, niedoszły duchowny, konspirator o niejasnych jeszcze,
ale dalekosiężnych planach.

We wrześniu na cmentarzu szychowskim chowano Chandara Safaraliewa, robotnika-
nafciarza, zamordowanego przez czarnosecińców. Pogrzeb przekształcił się w potężną

manifestację, zawodziły buczki fabryczne, w kondukcie kroczył On, szedł Szaumian,
Jenukidze, Azizbekow, Ordżonikidze, Dżaparidze, Fioletow. On przemawiał. Była tam
również Zofia. A pół roku później chowano ją na tym samym cmentarzu. Manifestacji nie
było, nie zawodziły syreny fabryczne. Za trumną szły sąsiadki, znajomi Polacy. Złożyli ją do

grobu, zasypali ziemią i rozeszli się. A on został, nie chciał wracać z nieznajomymi ludźmi,
nie miał o czym z nimi rozmawiać. Pozostał, przysiadł nie opodal świeżo usypanego
wzgórka.
Skalisty cypel Szychowa wrzynał się głęboko w morze, górując nad Bibi-Ejbetem,
usianym niezliczonymi wieżami szybów naftowych. Robotnicy byli niewidoczni, ale
wahacze poruszały się w górę i w dół, pompując ropę. Choć był dopiero początek wiosny,
słońce już mocno przygrzewało. On siedział samotnie na górze, na skalistym cyplu
Szychowo, na brzegu Morza Kaspijskiego, i patrzył na zatokę, na niezliczone wieże szybów
naftowych. Pochował Zofię, jedyną kobietę, którą cenił, ale ból nie był obezwładniający. On
miał już za sobą więzienia - i batumskie, i kutaiskie - i zesłanie na wschodniej Syberii, i
ucieczkę z zesłania, już odeszli jego towarzysze z “Mesami-Dasi”, zginął w więzieniu
Kecchoweli, zmarł Cułukidze. Wszyscy odchodzą i wszyscy odejdą, życie człowieka to tylko
mgnienie w tym kołowrocie. Istnieje tylko Dzisiaj - też tylko mgnienie, ale dla
rewolucjonisty mgnienie prawdziwego życia. Tylko rewolucjonista i tylko władca rozumie
marność i nicość ludzkiego życia, ale tylko władca ma prawo siebie oszczędzać. Własne
życie nic nie jest warte, póki się walczy o władzę, ale kiedy się ją zdobędzie, wówczas życie
staje się nagrodą dla zwycięzcy. Teraz On jest zwycięzcą i potrafi zachować życie, albowiem
potrafi zachować włdzę.
Wszyscy rewolucjoniści ryzykują życie. On też ryzykował, ale był ostrożny.
Przyjeżdżając do Baku, wysiadał w Baładżarach i szedł do miasta pieszo brzegiem morza
obok szybów naftowych. A kiedy się zmęczył, przysiadał na ścieżce i tak jak teraz wystawiał
twarz do słońca, patrzył w dół na drogę, na wieże, na morze.
Co kieruje rewolucjonistą, co każe mu kroczyć ciernistą drogą? Idea? Idee porywają
wielu, ale czy wszyscy oni stają się rewolucjonistami? Życzliwość dla ludzi? Życzliwość dla
ludzi to cecha mazgajów, baptystów i tołstojowców. Nie! Idea dla rewolucjonisty to tylko
podnieta. Szczęście powszechne, równość, braterstwo, nowe społeczeństwo, socjalizm,
komunizm - to hasła, które podrywają masy do walki. Rewolucjonista to charakter, protest
przeciwko własnemu poniżeniu, potwierdzenie własnej osobowości. Pięć razy go
aresztowano, zsyłano go na Syberię, uciekał z zesłania, ukrywał się, nie dojadał, nie
dosypiał - w imię czego? Czy robił to dla chłopów, którzy myślą tylko o gnoju? Czy dla
“proletariatu”, tych wyrobników? W Baku często nocował w barakach robotniczych
Rotszylda na Baiłowie, miał wtedy okazję napatrzeć się na “klasę robotniczą”. W tym
okresie był już znanym działaczem, przywódcą bolszewików w Baku. Wszelkie próby
zaprzeczenia temu są niegodziwością. I on te próby ukróci.

Stalin wstał z fotela. Gdzieś nad jego głową latała pszczoła, brzęczała i brzęczała nad
samym uchem. Machnął ręką, pszczoła odleciała, usiadła na stole, popełzła w stronę
popielniczki. Przygniótł ją tomem Kluczewskiego.
- To draństwo! Draństwo! - powiedział po gruzińsku, znowu sadowiąc się w fotelu i
wracając myślą do tamtych czasów i do broszury Awela Jenukidze.
W tej broszurze Jenukidze postanowił nagle opowiedzieć o nielegalnej drukarni, która
działała w Baku pod nazwą “Nina”.
Drukarnia podlegała Leninowi, korespondencja szła przez Krupską, kierowali
drukarnią Krasin, Jenukidze i Kecchoweli. Poza tym nikt, jak pisze Awel, o niej nie
wiedział, czyli że nie wiedział o niej również On, Stalin. Jemu, Stalinowi, nawet o niej nie
wspomniano.
Krasina, tego inżyniera elektryka, pracującego u Rotszyldów i Montaszewów, można
zrozumieć: Lenin nakazał mu ścisłą konspirację. Do Krasina On nie żywi urazy: Krasin
dawno nie żyje. Kecchoweli też nie żyje. I przecież nie ta malutka drukarnia decydowała o
losach rewolucji. Tak było wtedy. Całkiem inaczej mają się sprawy teraz. Jemu nie są
potrzebne bakińskie, tyfliskie, zakaukaskie laury. Jemu potrzebna jest prawdziwa historia
partii, a prawdziwa historia partii to taka historia, która służy interesom i umocnieniu
autorytetu jej kierownictwa.
Jeśli On nie wiedział o istnieniu w Baku, pod jego bokiem, nielegalnej drukarni, to jak
można teraz twierdzić, że On kierował partią, w Rosji? Jeśli zaś On kierował partią, to nie
mógł nie wiedzieć o istnieniu drukarni. Negować to - oznacza negować jego rolę jako
pierwszego pomocnika Lenina. Czyżby towarzysz Awel Jenukidze tego nie rozumiał?
Niemożliwe, żeby tego nie rozumiał. To dlaczego opublikował broszurę, z której wynika, że
towarzysz Stalin nie miał nic wspólnego z drukarnią “Nina”? Po co mu to było potrzebne?
Co go nagle skłoniło do zajęcia się historią? I takiemu człowiekowi On powierzył dozór
Kremla, powierzył mu własne życie! Dlaczego w komendanturze YKremla jest tylu starych
członków partii? Czyż w ten sposób dobiera się ludzi do ochrony? Strażnik, który swoje
obowiązki traktuje jako zadanie polityczne, nie jest człowiekiem pewnym, bo jego poglądy
polityczne mogą się zmieniać. Nawet sympatie polityczne nie dają pewności, bo sympatie
od antypatii dzieli jeden krok. Strażnik powinien być wierny swojemu szefowi niczym ten
pies - dopiero wtedy jest to prawdziwy strażnik. Taki strażnik wie tylko jedno: za
najmniejsze przewinienie, za najdrobniejsze niedopatrzenie zostanie pozbawiony nie tylko
wszystkich przywilejów i dobrodziejstw, ale i życia. Tylko tak powinno się kompletować
jego ochronę. A towarzysz Jenukidze mianował komendantem Kremla Petersona, byłego

naczelnika pociągu Trockiego. Knują przewrót pałacowy? Jenukidze jest z nimi, widać to z
jego nędznej broszurki, tą broszurką się zdemaskował!
Z tą plugawą broszurką trzeba się zdecydowanie rozprawić. Awel, ma się rozumieć,
zacznie się wypierać, bić się w piersi, kajać się, a człowiek, który się kaja, jest politycznie
skończony. Czy po tym wszystkim będzie istniał fizycznie, to już nikogo nie obchodzi,
oprócz rodziny i bliskich. A rodzina i bliscy jakoś to przeżyją.
Komu należy zlecić napisanie o tej broszurze? Naajlepiej komuś ze starych
bakińczyków. Ale kto ze starych bakińczyków jeszcze żyje?
Ordżonikidze bywał w Baku, pracował w dzielnicy Bałachańskiej w przemyśle
naftowym u Szamsi Asadułajewa - jako felczer w przychodni, w malutkim domku na
przedmieściu Romanow. On doskonale pamięta ten domek: dwa pokoje, w jednym Sergo
mieszkał, w drugim przyjmował pacjentów. Był to pierwszorzędny punkt kontaktowy,
wygodny - do felczera może przyjść każdy. Sergo przepracował tam chyba z rok, potem
dojeżdżał do Baku. To byłby dobry świadek, właściwy, ale wymówi się nawałem pracy, w
dodatku przyjaźni się z Awelem Jenukidze, nie będzie przecież świadczył przeciwko
przyjacielowi.
Wyszyński? To skończony łajdak. Przez całe życie był mieńszewikiem i nic dziwnego,
mieńszewik nie musi się zajmować robotą, wystarczą mu górnolotne frazesy. W 1908 roku
na Bałachanach w Domu Ludowym zorganizowano sąd nad zubatowcami -
Szendrikowami. Kto występował w ich obronie? Wyszyński. W ciągu jednej nocy pięć razy
zabierał głos, tak się upajał swoją sztuką krasomówczą, demagog, krętacz! Latem
siedemnastego roku w Moskwie był naczelnikiem arbackiej milicji, wywiesił na murach
nakaz odszukania i aresztowania Lenina i nawet, dureń, podpisał go własnym nazwiskiem:
“A. Wyszyński”. Po przewrocie październikowym zabiegał o spotkanie z Nim, kajał się, bił
się w piersi. Ale ani słowem nie napomknął o tym, że w baiłowskim więzieniu, gdzie
siedzieli w tej samej celi, dzielił się z nim wałówkami. Rozumiał, z Kim rozmawia,
rozumiał, że takiego przypomnienia On by mu nie wybaczył, że w zamian za te nędzne
wałówki zyskuje teraz życie. W 1920 roku On pomógł mu wstąpić do partii, w 1925 - zostać
rektorem uniwersytetu moskiewskiego, w 1931 - prokuratorem RSFRR, teraz Wyszyński
jest zastępcą prokuratora generalnego ZSRR, ale na świadka w sprawach bakińskich się nie
nadaje, bo w partii pogardzają nim.
Pozostaje Kirow. Przed rewolucją nigdy w Baku nie bywał, ale po rewolucji przez pięć
lat był gospodarzem Azerbejdżanu, miał dostęp do wszystkich archiwów, skkrupulatnie
przestudiował historię bakińskiej organizacji partyjnej, to człowiek dociekliwy, znający się

na rzeczy. On to właśnie mógłby odpowiedzieć na broszurkę Awela Jenukidze, mógłby
swoim autorytetem obalić szkodliwą dla partii wersję i poprzeć wersję umacniającą
autorytet kierownictwa partyjnego. Wychwala towarzysza Stalina, ale słowa nie wystarczą.
Dlatego właśnie zaprosił Kirowa do Soczi, niech popracuje pod jego bokiem, niech pokaże,
kim teraz jest. W trójkę będą stanowili niezłe towarzystwo. Wszyscy trzej na przykład lubią
muzykę. On tak zwyczajnie lubi, Żdanow nawet gra na fortepianie, a Kirow to prawie
meloman. Chodzi do opery, siedzi nie w loży rządowej, tylko na parterze - taki demokrata!
Zawsze chciał uchodzić za inteligenta, w młodości uczestniczył w studenckich
przedstawieniach amatorskich, choć uczył się zaledwie w szkole przemysłowej. On widział
kiedyś jego młodzieńczą fotografię, u Sergo czy nawet u samego Kirowa, jego żona,
Markus, Maria Lwowna, czy jak jej tam, pokazywała: sztubak w mundurku z ozdobnymi
guzikami, w szkolnej czapce ze znaczkiem, na którym widać skrzyżowany młotek i klucz
francuski, godło szkoły przemysłowej. Ale nie zorientowani mogą go wziąć za mundur
gimnazjalny albo nawet studencki.
Niestety, Kirow opiera się, nie chce przyjechać! Tłumaczy się chorobą, lekarze zalecają
pobyt w Wodach Mineralnych. “A co ci jest?” “Mam zgagę...” “Każdy miewa zgagę, czy
zgaga to choroba? Przyjedź, my cię tu wyleczymy, popracujesz z nami”. “Nie znam się na
historii...” “A my się znamy? Ale pracujemy, popracuj i ty”.
Niech tu trochę pobędzie, niech posiedzi przy nim, właściwie to nigdy nie bywali
razem. Przed rewolucją w ogóle się nie spotykali, ze dwa-trzy razy zetknęli się w czasie
wojny domowej. Do bliższej znajomości doszło wtedy, kiedy Kirow objął kierownictwo
azerbejdżańskiej organizacji partyjnej, przyjeżdżał do Moskwy na zjazdy partyjne, na
posiedzenia plenarne KC albo po prostu w jakiejś sprawie. Robił sympatyczne wrażenie,
Ordżonikidze wypowiadał się o nim pozytywnie, za granicą nie bywał, nie należał do
emigrantów, kadrowy pracownik partyjny, nieprzejednany przeciwnik Trockiego,
Zinowiewa, Kamieniewa, Bucharina, choć z tym ostatnim utrzymywał przyjazne stosunki.
On go ciągnął w górę. Na X Zjeździe - kandydat na członka KC, na XII - członek KC, w roku
trzydziestym wprowadził go do Biura Politycznego. To On skierował go do Leningradu z
zadaniem zniszczenia tego wiecznego gniazda frondy, pychy, opozycji. Niestety, Kirow nie
spełnił nadziei. Nie zniszczył miasta, lecz stanął na jego czele, zdobył sobie tanią
popularność, teraz usiłuje zdobyć popularność w całym kraju, chce w przeciwieństwie do
towarzysza Stalina uchodzić za tolerancyjnego, dobrego, wielkodusznego. Na posiedzeniu
Biura politycznego występował przeciwko straceniu Smirnowa, Tołmaczewa, Ejsmonta. I
innych członków biura pociągnął za sobą. Nawet Mołotow i Woroszyłow się wahali. Tylko

Kaganowicz był bezwarunkowo za rozstrzelaniem.
Wielkoduszność w stosunku do zwyciężonych to rzecz niebezpieczna: wróg nigdy nie
uwierzy w naszą wielkoduszność, uzna ją za manewr polityczny i przy pierwszej okazji
zaatakuje sam. Tylko naiwni mogą rozumować inaczej. Kirow to niebezpieczny idealista,
domaga się dla klasy robotniczej dóbr materialnych, nie rozumie, że człowiek żyjący w
dostatku nie jest zdolny do ofiar, do entuzjazmu, przekształca się w filistra, w mieszczucha.
Tylko cierpienie wyzwala w narodzie olbrzymią energię, którą można skierować zarówno
na niszczenie, jak i na tworzenie. Cierpienie zbliża człowieka do Boga - to podstawowa teza
religii chrześcijańskiej, na której naród był wychowywany przez całe stulecia, weszło mu to
w krew, i my również powinniśmy to wykorzystać. Socjalizm - raj ziemski, jest bardziej
pociągający niż mityczny raj w niebiesiech, chociaż i dla niego trzeba przejść przez
cierpienia. Naród, rzecz jasna, powinien być przekonany, że jego cierpienia są przejściowe,
że służą osiągnięciu wielkiego celu, że władza najwyższa zna jego potrzeby, troszczy się o
niego, broni go przed biurokratami niezależnie od tego, jakie stanowisko ci biurokraci
zajmują. Władza najwyższa jest bowiem Wszechwiedząca, Wszechwidząca i Wszechmocna.
O czym on w związku z tym wczoraj myślał? O likwidacji kartek żywnościowych? Ale
sprawa kartek jest już przesądzona, od pierwszego stycznia kartki zostaną zniesione. To o
czym w takim razie myślał? Ach, tak! Wczoraj myślał o rozmowie z ogrodnikiem,
Estończykiem Arwo Iwanowiczem. Na daczę rządową wzięto Arwo Iwanowicza z
sanatorium imienia Woroszyłowa, to człowiek tutejszy, jak go poinformowano, i absolutnie
pewny, ożeniony z Rosjanką, całe życie mieszkał w Soczi, uchodził za najlepszego
ogrodnika. Stalin nie spotykał na Kaukazie Estończyków, chociaż wiedział, że na początku
stulecia kilkaset estońskich rodzin przeniosło się z Estonii do okręgu suchumskiego i na
wybrzeżu Morza Czarnego pojawiło się kilka estońskich wsi. Estończycy trudnią się tym
samym, co ludność miejscowa: ogrodnictwem, hodowlą bydła, tylko ich bydło jest bardziej
rosłe niż miejscowe. Jednakże o tym, że Estończycy osiedlili się również w Soczi, nie
wiedział. Arwo Iwanowicz wyglądał na lat pięćdziesiąt, był krępy, miał twarz o wystających
kościach policzkowych, ciemnoblond włosy i jasne oczy. Jak wszyscy Estończycy, nosił
kamizelkę i kurtkę, ale szarawary wpuszczał na sposób gruziński w czuwiaki. Po rosyjsku
mówił z akcentem, niekiedy zabawnie kalecząc słowa. Wczoraj przycinał kwiaty, Stalin
uważnie obserwował jego pracę, bo sam też lubił kwiaty. Arwo Iwanowicz mamrotał coś
pod nosem z naburmuszoną miną i Stalin zapytał, z czego jest niezadowolony. Arwo
Iwanowicz odparł, że jego żonę oszukano w sklepie na wadze i w dodatku za dużo jej
policzono. Wieczorem Stalin powiedział naczelnikowi ochrony: żonę Arwo Iwanowicza

oszukano na wadze i za dużo jej policzono. Przekażcie sekretarzowi komitetu obwodowego,
że winowajców należy surowo ukarać.
Rosyjski kupiec zawsze był oszustem i dzisiejsi sprzedawcy są tacy sami. Po wydaniu
ustawy z siódmego sierpnia boją się okradać państwo, więc zaczęli okradać ludność. Naród
to widzi, ale nic nie może poradzić. Czyli że za naród musi to zrobić On. On nie chodzi po
sklepach, ale dobrze zna potrzeby i troski swojego narodu. Stalin wstał z fotela i przeszedł z
werandy do pokoju. Tam przy dużym sekretarskim biurku siedział Towstucha. To On go
zabrał do Soczi. Pracują tu uczeni historycy, inteligent Towstucha, zastępca dyrektora
IMEL-u, [Instytut Marksa, Engelsa, Lenina.] zna historię i wie, jaka historia jest teraz
partii potrzebna, więc na pewno im się przyda. Jeśli chodzi o sprawy bieżące, to w nich
Towstucha też jest zorientowany, przez wiele lat był Jego sekretarzem. W dodatku jest
chory na gruźlicę, niech pogrzeje się na słońcu, proszę, jaki chudy, zgarbiony, kaszle,
patrzy ponuro, lekarze mówią, że długo nie pociągnie. Szkoda, bo to człowiek oddany!
- Przygotujcie projekt uchwały KC - powiedział Stalin. - W sprawie walki z
oszukiwaniem na wadze i mierze klientów... nie... spożywców... I o zawyżaniu cen... Albo
raczej tak: o fałszowaniu cen detalicznych w handlu... Trzeba przytoczyć fakty i podkreślić,
że proceder ten jest sprzeczny z troską partii o interesy masowego nabywcy. W związku z
tymi faktami ukarać narkoma handlu Mikojana, przewodniczącego centrali związkowej
Zielińskiego, przewodniczącego OCRZZ Szwernika - związki zawodowe też muszą
pilnować, żeby nie oszukiwano i nie krzywdzono ludzi pracy. Uchwała powinna być
utrzymana w surowym tonie. Niech CKW wyda dekret: za oszukiwanie na wadze i
fałszowanie cen - dziesięć lat!
- Wyszukanie odpowiednich faktów zajmie trochę czasu.
- To napiszcie po prostu: do KC wpłynęły... Nie! W posiadaniu KC znajdują się
dowody... O tak!
Stalin wrócił na werandę i znowu usiadł w fotelu, wystawił twarz ku słońcu i znowu
zaczął myśleć o Kirowie. Nazywają go sukcesorem. A przecież On jest starszy od Kirowa
zaledwie o siedem lat, więc o jakiej sukcesji może tu być mowa? Nie wiadomo, kto
wcześniej umrze, ludzie z Kaukazu żyją długo! Czyli że chodzi o sukcesję przed śmiercią?
Niedoczekanie wasze! Konwent, posyłający na szafot Robespierre'a, nie jest mu potrzebny.
Napoleon rozpędził Konwent i dobrze zrobił, dlatego Napoleon to człowiek wielki, a
Robespierre, mimo całego swego okrucieństwa, to tylko rozgadany adwokat.
Pewnego razu po przyjeździe Kirowa do Moskwy, zebrali się u Ordżonikidzego. Był On,
Sergo, Kirow, Woroszyłow, Mikojan, był też Kaganowicz, mimo że nie został zaproszony.

- Dobra - zgodził się Sasza. - Dawaj ten swój rower!
Wyszli przed sklep na podwórko, Fiedia wyprowadził z chałupy rower. Rozbierając go,
przeglądając piastę, kółko zębate, ogniwa łańcucha, nakrętki, Sasza przypomniał sobie
rower, który miał w dzieciństwie, starą damkę, złożoną z części różnych marek. Wspaniale
wtedy jeździł, stawał na siodle, siadał plecami do kierownicy, zeskakiwał do tyłu,
puszczając rower pod sobą. Maksym Kostin biegał za nim po podwórku i po ulicy, Sasza
pozwalał mu się przejechać, a czasem go woził, Maks siadał na siodełku, a on, stojąc, kręcił
pedałami - damskie rowery nie mają poziomej ramy.
Rower przypomniał mu letnisko nad Klaźmą. Wielu chłopców i wiele dziewczynek
miało rowery i to nie składane z części, jak jego rower, tylko “Luxy” i “Einfieldy”. Były to
rowery drogie, ale ludzie tam mieszkali zamożni - “spece”, lekarze, adwokaci. Młodzież
jeździła na rowerach kąpać się nad Klaźmę, albo nad szerszą od niej Uczę. Ścieżka wiodła
wzdłuż linii kolejowej, skrAęcała do parowu, potem znów biegła równolegle do szyn, żwir
bryzgał spod kół, wiatr bił w twarz.
Pod wieczór letnicy zbierali się na peronie, przechadzali się, czekali na moskiewski
pociąg, zadbane kobiety w lekkich wydekoltowanych sukienkach wychodziły po mężów,
solidnych mężczyzn w czesuczowych ubraniach, z ciężkimi teczkami.
On zjawiał się na peronie prowadząc rower, czarnowłosy, obnażony do pasa, szeroki w
ramionach, pokryty równą młodzieńczą opalenizną. Kobiety oglądały się za nim,
uśmiechały, pytały: “Czyj jest ten czekoladowy chłopiec?” Sprawiało mu to przyjemność,
odczuwał jakąś błogość, ale i niepokój. Raziło go tylko słowo “chłopiec”.
Wieczorami bawili się w chowanego na skraju lasu, jedna dziewczynka, teraz już nie
pamiętał jej imienia, chudziutka, wysoka, długonoga, kryła się razem z nim i niby to
nieumyślnie przyciskała się do niego. Czuł jej suche, gorące ciało, miał ochotę mocniej się
do niej przytulić, ale brakło mu śmiałości, mówił gburowato: nie wierć się, mało ci miejsca?
Pragnienie obudziło się w nim wcześnie, ale tłumił je - to słabość, niegodna mężczyzny,
tak myślał wtedy, mając trzynaście lat. Chłopcy z podwórka opowiadali cynicznie o
dziewczynach, łgali, przechwalali się, te rozmowy wydawały mu się wstrętne, nie uznawał
zabaw w fanty z pocałunkami, uważał, że są trywialne, drobnomieszczańskie, człowiek
powinien mieć inne, wznioślejsze zainteresowania. Był chłopcem dumnym, nie chciał
uchodzić za słabego, tchórzliwego. W szkole i na podwórku miał opinię silnego,
odważnego, nikt nie wiedział, ile go to kosztuje, jak musi z sobą walczyć.
Odtrącił tamtą długonogą dziewczynkę i dziewczynka przykleiła się do Jaszy
Raszkowskiego, dotąd pamięta jego imię, smukły chłopak ze znakomitej moskiewskiej

rodziny baletmistrzów. On również uczył się w szkole baletowej Teatru Wielkiego, był
starszy od Saszy o rok albo dwa, miał wyścigowego “Luxa”, czym wyróżniał się w ich
rowerowej paczce, i kiedyś zaproponował, żeby pojechali kąpać się nie nad Uczę, lecz nad
Klaźmę, znalazł tam takie miejsce, z którego można było skakać do wody.
Przyjechali nad Klaźmę, zeszli z rowerów, rozebrali się, chłopcy zostali w
kąpielówkach, dziewczynki w kostiumach kąpielowych, ale skoczył tylko Jasza - urwisko
było rzeczywiście dogodne, strome, zwisało nad wodą, ale bardzo wysokie, jakieś
dwanaście metrów, dziewczynki nawet bały się tam stać, patrzyły na rzekę, leżąc na skraju
urwiska. Chłopcy też nie mieli odwagi skakać, było za wysoko. Jaszka skoczył, wyprężony
jak struna, poszedł pod wodę, potem wynurzył się, zamaszyście, po kozacku podpłynął do
brzegu w miejscu, gdzie brzeg był łagodny i ukośną ścieżką wspiął się na urwisko.
Dziewczynki patrzyły na niego z zachwytem i ta długonoga też patrzyła z zachwytem.
Jaszka Raszkowski był chłopcem dobrze wychowanym, nie chwalił się swoim skokiem, nie
zadzierał nosa, nikogo nie namawiał do skoku, położył się na piasku i wystawił plecy na
słońce.
Sasza skakał do wody ze słupków, z łódki, ale z wieży albo z wysokiego urwiska nigdy.
Ale przecież Jaszka skoczył, dlaczego on również nie mógłby skoczyć? Trzeba skoczyć,
trzeba przezwyciężyć strach, myślał. Pływa dobrze, dobrze nurkuje, najważniejsze -
trzymać się prosto, wyprężyć ciało, nie upaść na brzuch albo na plecy, wejść w wodę
końcami palców. Odezwał się w nim nie duch współzawodnictwa, lecz chęć
przezwyciężenia własnego lęku. Jeśli nie skoczy, będzie go to dręczyć i wcześniej czy
później wróci tu i skoczy. To już lepiej zdecydować się zaraz.
Wstał, przeciągnął się.
- Trzeba się trochę opłukać... - powiedział.
Stanął na skraju urwiska i skoczył, wszedł głęboko w wodę, zrobił kilka szybkich
ruchów, żeby się wynurzyć, wypłynął na powierzchnię i położył się na wznak, żeby
wypocząć. Z góry, z urwiska, patrzyli na niego. Jaszka też patrzył i długonoga też...
Te dziecięce wspomnienia jeszcze bardziej rozjątrzyły mu duszę: po cóż hartował wolę,
po co wyrabiał charakter?
Ktoś zawołał do niego. Od razu poznał głos Zidy, obejrzał się i zobaczył ją na ganku.
- Byłam u matki Fiedi, przyniosłam jej lekarstwo.
Wiedział, że przywozi lekarstwa z Kieżmy, próbuje leczyć ludzi ze wsi, pomaga im, jak
może, wiedział również, że uczniowie opuszczają zajęcia albo w ogóle rzucają szkołę, że w
szkole brak podręczników, zeszytów, nawet ołówków. Zida próbowała coś zdobyć w

Kieżmie, a kiedy jej się nie udawało, obchodziła się bez tego, odwiedzała rodziców,
przekonywała ich, że powinni przysyłać dziecko do szkoły, czasami odnosiło to skutek,
czasami nie. Jest dzielna, uparta, znosi wszystko z pokorą, ale po co jej to, po co męczy się
dobrowolnie w tej dziurze?
- Dlaczego nie przychodzisz? - zapytała cicho.
- Nie mam nastroju.
- Przyjdź, Saszku, stęskniłam się...
- Jak zobaczą, będziesz miała kłopoty. Sądzisz, że nikt się nie domyśla, dla kogo
wypalasz naftę po nocach?
- Nie będę zapalać światła. Przyjdź, jak się ściemni. Nasmażę ryb i oładków.
Jej obecność, brzmienie jej głosu, zapach jej tanich perfum działały na niego
podniecająco.
- Wypijemy sobie z Fiedią, jakże ja przyjdę po pijanemu?...
- Nic nie szkodzi.
- Nie myśl już o tej głupiej historii, nie dręcz się - mówiła Zida. - Ałfierow był w SMT,
powiedział, żeby zreperowali wirówkę, zrobili to od ręki. On sam nie życzy sobie żadnej
rozróby.
- Skąd wiesz?
- Opowiadał mi dyrektor SMT, przyjaźnię się z jego żoną.
Pewnie wymyśliła to wszystko, żeby go pocieszyć. Ałfierow może i przychodził do SMT,
może interesował się wirówką, ale jeśli chodzi o naprawę, to na pewno sama prosiła, żeby
się pośpieszyli.
- Skończy się ta historia, to wymyślą inną. Znajdą coś - powiedział.
- To, co się z tobą stało, jest czystym przypadkiem, tu nigdy nic takiego się nie zdarzyło.
- Posłuchaj - odezwał się nagle Sasza - a ten twój znajomy dyrektor nie mógłby mnie
przyjąć do pracy w SMT? Pewnie potrzebuje ludzi.
Podniosła się na łokciu i spojrzała mu w oczy, jej twarz znajdowała się bardzo blisko, w
świetle księżyca, wpadającym przez malutkie okienko, wydawała się nienaturalnie biała.
- Chcesz się przenieść do Kieżmy?
- Kochana moja - powiedział - przecież muszę coś robić, z czegoś żyć.
Opadła znowu na poduszkę, długo milczała. Nie chce, żeby się przenosił do Kieżmy, boi
się, że go straci. Głupiutka, i tak go straci. Nawet jeśli szczęśliwie odsiedzi wyrok, to i tam,
na wolności, nie będzie miał prawa wiązać się z kimkolwiek. Już wiecznie będzie nad nim
ciążyć karalność, na zawsze pozostanie w polu widzenia Diakowów, czy wobec tego może

brać na siebie odpowiedzialność za losy drugiego człowieka, skazać Zidę na nieustanną
tułaczkę i poniewierkę? Będzie musiał się zgubić, rozpłynąć, ukryć, nie zostawiając po
sobie śladu, zerwać wszystkie więzi. Jest człowiekiem napiętnowanym, skazanym na
samotność. Nie wiedział, czy uda mu się uratować własne życie, ale życia dwóch osób na
pewno nie uda mu się uratować.
- Żartowałem - powiedział. - Nie trzeba się za mną wstawiać. Tak czy owak, do pracy
mnie nie wezmą. Poza tym w Kieżmie miałbym więcej okazji, żeby wpakować się w jakąś
kabałę. Tam wszystko zwalaliby na mnie.
Zida w ciemnościach wyciągnęła rękę, dotknęła jego głowy i pogłaskała go.
- Nie martw się, jesteś jeszcze młody, wszystko przed tobą. Ile ci jeszcze zostało? Dwa
lata?
- Dwa lata i cztery miesiące - sprostował.
- Przelecą, ani się obejrzysz. Wyjdziesz na wolność i wyjedziesz stąd.
- Dokąd? - zapytał. - Do Moskwy mnie nie wpuszczą. Czyli nowa tułaczka, w dodatku z
pięćdziesiątym ósmym artykułem na karku.
- Może powinieneś gdzieś wyjechać, na przykład do nas, do obwodu tomskiego?...
W jej słowach wyczuł jakieś niedopowiedzenie.
- A co mi to da?
- Tam cię nie znają... - odparła i znowu wyczuł, że czegoś nie dopowiedziała. Nie ma
odwagi powiedzieć od razu, o co jej chodzi.
- Zrozum, w dowodzie będzie moje nazwisko i adnotacje o karalności. Robi się to tak: w
dowodzie w rubryce “Na podstawie jakich dokumentów wydano dowód osobisty?” pisze
się: “Na podstawie artykułu Ii ustawy RKL ZSRR z dnia takiego a takiego...”, a ta ustawa
dotyczy zasad ewidencji ludności i wynikających z nich ograniczeń.
W ten sposób dokądkolwiek bym pojechał, do Tomska czy do Omska, będzie wiadomo,
że jestem karany, rozumiesz?
- Jasne, ale dowód można zgubić.
Roześmiał się.
- Gdyby to było takie proste, wszyscy skazańcy dawno już pozbyliby się swoich
dowodów osobistych i swoich karalności. Ale jak dotąd nikomu się to chyba nie udało. Przy
wydawaniu nowego dowodu osobistego zasięgają informacji, gdzie trzeba, i wszystko
wychodzi na jaw.
- Mam tam znajomych, oni wszystko mogą zrobić.
- Nie chcę żyć z nielegalnym, podrobionym dowodem.

- Wszystko będzie zgodne z prawem, tylko trzeba zmienić nazwisko.
- Jak to? ciekawe!
Zida znowu wsparła się na łokciu, pochyliła się nad nim.
- Jeśli po odbyciu wyroku wyjedziemy stąd i pobierzemy się, to całkiem legalnie
możesz przybrać moje nazwisko i wtedy wydadzą ci nowy dowód. A w rubryce, o której
mówisz, będzie napisane: “Wydany na podstawie świadectwa ślubu”. I będziesz już nie
Pankratowem, tylko Ischakowem, też nieźle.
- Czyli że zostanę muzułmaninem - roześmiał się Sasza. - A nie będę się musiał poddać
obrzezaniu?
- Ja mówię poważnie. Mam tam pewnych ludzi.
- Teraz to wymyśliłaś?
- Całe życie przeżyłam na Syberii i wiem, że tak się robi. Ja ci się nie narzucam, po
prostu zastanawiam się, jak najlepiej wybrnąć z tej sytuacji. Potem, jeśli zechcesz, możemy
się rozejść. Zostaniesz Ischakowem, ale z czystym dowodem. Zrobisz mi tałak.
- Co znaczy tałak?
- Po tatarsku - rozwód. Kiedy mąż wypędza żonę, wypowiada trzykrotnie słowo tałak.
Biedna Zida, myśli, że czeka ją szczęście, ale szczęścia nie zazna ani on, ani ona.
Proponuje mu wariant życia na gapę, pod cudzym nazwiskiem, z cudzym dowodem
osobistym. I jeśli gdzieś kiedyś spotka znajomego, będzie musiał tłumaczyć, że nie jest już
Pankratowem, tylko Ischakowem, bo, rozumiecie państwo, wyszedłem za mąż. I jeśli
Diakowowie kiedyś go mimo wszystko dopadną, będą tryumfować: próbował się ukryć za
plecami żony, powiedzą ze złośliwą satysfakcją, nie, bratku, przed nami nie ukryjesz się za
niczyimi plecami. I nie bez powodu posługujesz się fałszywym dowodem, uczciwy człowiek
radziecki nie potrzebuje fałszywego dowodu, uczciwy człowiek radziecki nie zmienia
nazwiska.
Ale nie chciał tego tłumaczyć Zidzie. Po co ją obrażać?
- Zrozum - powiedział - kiedy się angażujesz do pracy, musisz wypełniać ankietę, pisać
życiorys, gdzie się urodziłaś, gdzie się uczyłaś, kim są twoi rodzice i kim są rodzice
rodziców. Ukryć Pankratowa nie ma sposobu. Zaczną zasięgać informacji i wszystko
wyjdzie na jaw.
Zida nalegała:
- Wyjedziemy gdzieś w odległe okolice, popracujesz jako kierowca albo mechanik, oni
nie muszą pisać ankiet i nikt nie będzie o tobie zasięgał informacji.
- Daj spokój - powiedział Sasza - nasza rozmowa staje się bezsensowna. Z tym

nazwiskiem się urodziłem i z nim umrę. Nic nie będę zmieniał.

7

Inspektor podatkowy oskarżył Kostię o zatajenie dochodów i wymierzył mu ogromny
podatek, niezapłacenie podatku groziło więzieniem. Na razie zaś dokonano opisu majątku
Kosti w miejscu zamieszkania, w Sokolnikach, chociaż majątek, jak twierdził Kostia,
należał do jego byłej żony, Kławdii Łukianowny. W ten sposób Waria dowiedziała się, że
Kostia nie jest rozwiedziony.
Gdyby jej powiedział, że jest żonaty i nie zdążył przeprowadzić formalności
rozwodowych, nie przywiązywałaby do tego wagi. Ale on to przed nią ukrywał, właśnie
dlatego nie pokazywał jej dowodu osobistego, tego rodzaju wybiegi są upokarzające. Był to
pierwszy sygnał z drugiego, nie znanego jej życia Kosti.
- Laluśku - przekonywał ją Kostia - nie mogłem inaczej postąpić. Z Kławdią
Łukianowną ożeniłem się tylko po to, żeby się zameldować w Moskwie, zresztą, za duże
pieniądze. Nie mówiłem ci o tym, bo bałem się, że nie zrozumiesz. Ale takich transakcji są
tysiące, w przeciwnym wypadku ludzie nie mogliby się zameldować w Moskwie. Żeby się
wymeldować od Kławdii, muszę się gdzieś zameldować. Ale gdzie? U kogo? Kto mnie
zamelduje? Sofia Aleksandrowna? Kto jej pozwoli? Zameldować się u ciebie? Nina się nie
zgodzi, nie uznaje mnie.
- Więc jakie jest wyjście? - zapytała Waria. - Kławdia Łukianowna jest twoją żoną
oficjalną, a ja faktyczną.
Kostia odpowiedział z godnością:

- Instaluję skomplikowaną aparaturę elektryczną w pewnym instytucie naukowo-
badawczym. Oni tam budują dom dla swoich pracowników, obiecali mi pokój.

Jak zawsze w jego ustach słowa: instytut, Akademia Nauk, skomplikowana aparatura,
zabrzmiały bardzo przekonywająco... Ale Wari nie wydało się to wiarygodne.
- Jeśli chcą ci dać pokój, powinni cię wziąć na etat.
Rozciągając wargi i cedząc słowa, Kostia odpowiedział:
- Dobrze... Nie chciałem ci mówić, ale nie ma wyjścia... Ty myślisz, że zamówienia dają
mi na piękne oczy? Nie, laluśku! Połowę oddaję temu, kto mi daje zamówienie. Żeby
dostać swoją część, muszą mnie trzymać na kontrakcie, na dużym kontrakcie, ale duży on
jest tylko na papierze - połowę oddaję im, a podatek płacę od całej sumy. To co zostaje dla
mnie? Nic! Ani grosza! A przecież oboje musimy z czegoś żyć. Dlatego nie wpisałem do
deklaracji dwóch drobnych kwot za pracę w jakichś szpitalach. “Fin” przyczepił się do tego.
Uwierz mi! Już dawno rzuciłbym to wszystko w diabły! Nie zrobiłem tego tylko z powodu

instytutu, miałem nadzieję, że dostanę ten pokój. I dzięki Bogu, żeśmy się nie pobrali, bo
przyszliby do ciebie opisywać majątek.
- A Kławdia Łukianowna?
- Co Kławdia Łukianowna?
- Za co jej opisano majątek?
- O Kławdię Łukianownę się nie martw. Ona nie da sobie zrobić krzywdy, bywała już
nie w takich opałach! Nie kłopocz się o nic i o nikogo, wszystko się ułoży, wszystko minie.
Jeśli czegoś nie mówię do końca, to tylko dla twojego spokoju, twój spokój jest dla mnie
najważniejszy.
Mówił długo, kiedy chciał kogoś o czymś przekonać, znajdował tysiące słów i setki
argumentów.
Czy mu wierzyła? Raczej chciała mu wierzyć, w przeciwnym razie jak z nim żyć?
Jednak z goryczą myślała o tym, że nie ma ludzi niezależnych, i Kostia też do nich nie
należy, może nawet jest bardziej uzależniony niż inni. Lowoczka jest uzależniony od swego
stanowiska, może mizernego, ale legalnego, od swojej pensji, może i nędznej, ale legalnej.
Kostia jest uzależniony od setek okoliczności, niebezpieczeństwo grozi mu na każdym
kroku. Dzisiaj jest bogaty, jutro stanie się najbiedniejszy ze wszystkich, dzisiaj znajduje się
na wozie, jutro może się znaleźć pod wozem, na samym dnie.
Nie miała pojęcia, w jaki sposób udało się Kosti wykręcić z tej historii, ale widocznie się
wykręcił. Przez dwa tygodnie prawie nie bywał w domu, nie bywał w restauracjach, w
salach bilardowych, dwa tygodnie gorączkowej, nie znanej Wari działalności, nim jej
wreszcie powiedział, że zapłacił podatek. Jednakże z artelem koniec. Jakie teraz miał
plany, Waria nie wiedziała, Kostia nie wtajemniczał jej w swoje sprawy, a ona go nie pytała.
Powiedział jej tylko, że zaczął pracować w warsztacie naprawy maszyn do pisania, na
maszynach do pisania się znał. Dał jej telefon warsztatu, ale jednocześnie uprzedził, że
zastać go tam trudno: o dziesiątej rano wyjeżdża do różnych urzędów naprawiać maszyny,
a czasami, kiedy dostaje zamówienie poprzedniego dnia, jedzie tam prosto z domu. Waria
szybko domyśliła się, a potem i przekonała, że Kostia jest w warsztacie tylko figurantem, a
pracę wykonują inni, oni też biorą za niego pensję. Kostia zyskiwał przez to oficjalne
stanowisko specjalisty od naprawy maszyn do pisania. Jedynym jego zajęciem i jedynym
źródłem zarobków stał się teraz bilard, wyłącznie bilard.
I wówczas Waria zdecydowała się: Dość tego! Czas iść do pracy!
Lowoczka i Rina obiecali, że jej pomogą. Oboje pracowali w biurze projektowym hotelu
“Moskwa”, tam gdzie i Zoja. W ogóle to mogłaby dostać pracę bez czyjejkolwiek pomocy,

kreślarze byli potrzebni wszędzie, ogłoszenia wisiały na wszystkich tablicach. Ale Waria
chciała pracować ze znajomymi. Od Riny i Lowoczki wiedziała, że hotel “Moskwa” jest
największą i najważniejszą inwestycją w Moskwie, podlegającą bezpośrednio Moskiewskiej
Radzie Narodowej, zarobki są tam wyższe i bardzo dobra stołówka. Nowy gmach zostanie
połączony z “Grandhotelem” i wtedy będzie to jeden z największych hoteli w Europie. Do
biura projektowego ściągnięto najlepszych architektów, plastyków, inżynierów i
techników. Rina i Lowoczka szczególnie wychwalali swojego kierownika, o którym mówili
po prostu Igor. Jest to młody, zdolny architekt, mówili, współautor projektu, dobry,
życzliwy. I jeśli Waria dobrze się spisze, to Igor może ją awansować, tak jak awansował
Lowoczkę, który już jest technikiem. I Rina też ma awansować. Biuro mieści się na
czwartym piętrze “Grandhotelu” na Ochotnym Riadzie, od ich domu na Arbacie to
zaledwie siedem przystanków i są aż dwa tramwaje: czwórka i siedemnastka. Tę
okoliczność szczególnie podkreślała Zoja. Zoja pracowała w tym samym biurze, ale w
innym dziale.
W wyznaczonym przez Lowoczkę dniu Waria przyjechała do “Grandhotelu”.
Składy Ochotnego Riadu, cerkiewka i inne budowle między “Grandhotelem” a
Maneżem zostały rozebrane, plac budowy otoczono parkanem. Waria weszła do hotelu od
strony placu Woskriesieńskiego. Szwajcar w liberii odprowadził ją spojrzeniem, ale nie
zapytał, dokąd idzie, windziarz, który zawiózł ją na czwarte piętro, też o nic nie pytał.
Waria wyszła z windy, zgodnie ze wskazówkami Lowoczki skręciła w lewo i poszła
długim korytarzem, odczytując numery pozostałe na drzwiach jeszcze z tych czasów, kiedy
piętro należało do hotelu. Zauważywszy numer 526 otworzyła drzwi.
W takim samym pokoju mieszkała z Kostią w Jałcie w hotelu “Orianda” - wysokie
sufity, wysokie, dość wąskie okna, tylko tutaj zamiast mebli hotelowych stały proste stoły
biurowe, a na nich na przechylonych podpórkach - deski kreślarskie.
Pod oknem pracował Lowoczka. Na jej widok uśmiechnął się przyjaźnie, obnażając
swój ukośny ząb, i odłożył grafion.
- Jesteś? Zuch z ciebie!
- A gdzie Rina?
- Wyszła. Niedługo wróci. Przyniosłaś dyplom?
Przebiegł oczami świadectwo ukończenia szkoły.
- W porządku! Idziemy!
Otworzył drzwi do sąsiedniego pokoju.
- Igorze Władimirowiczu, czy można?

- Co obiecałeś Kosti? Że będziesz mnie pilnował?
- No co ty, Wariu! Jak można? Po prostu obiecałem mu, że będę ci na początku
pomagał... Dobra! To jest twój stół, patrz: deska kreślarska, przykładnica. Przybory
będziesz brać od magazyniera.
- Póki się nie postarasz o własne - wtrąciła Rina.
- To już później, kiedy zarobi dużo pieniędzy - zauważył Lowoczka roztropnie. - Te,
które dostanie w biurze, są wystarczająco dobre.
Otworzył szafę, pokazał rysunki, gdzie co leży, skąd co brać. Rina wtrącała zabawne
uwagi, jednym słowem, było przyjemnie, miło i wesoło.
Przy tym zajęciu zastał ich Igor Władimirowicz.
- No co, zapoznaje się pani? - zapytał.
- Tak.
- Poproszę panią na chwilę do siebie.
Weszli do gabinetu. Igor Władimirowicz usiadł, wskazał Wari krzesło i powiedział:
- Kierownictwo wyraziło zgodę, proszę, tu na podaniu, od jutra może pani przystąpić
do pracy. Proszę, to pani świadectwo. A poza tym...
Wraz ze świadectwem ukończenia szkoły podał jej ogromną czterostronicową ankietę.
- Wypełni ją pani w domu na jutro, żeby oddać do działu kadr. To jest pani pierwsza
praca, a z takimi ankietami jeszcze się pani nie stykała. Nic głupszego nie można było
wymyślić - powiedział z ironicznym uśmiechem - ale takie są formalności, trzeba się
podporządkować. Czy rodzice pani żyją?
- Nie.
- Ach, tak. Wobec tego proszę tylko wpisać datę ich śmierci, innych rubryk nie musi
pani wypełniać. I jeszcze jedno pytanie... Tylko proszę mnie właściwie zrozumieć, pytam
nie z pustej ciekawości. Czy pani małżeństwo jest zalegalizowane?
- Nie.
- Pytam o to dlatego, że w ankiecie jest dużo pytań dotyczących współmałżonka, jego
krewnych, dziadków, babć, i wypełnić te wszystkie rubryki wcale nie będzie łatwo, trzeba
dokądś tam pisać, wyjaśniać... Ale jeśli pani małżeństwo nie jest oficjalnie zarejestrowane i
jeśli nie ma pani dzieci, to może pani w ogóle nie wspominać o małżeństwie i na te
wszystkie pytania nie odpowiadać.
Waria milczała. Nie mogła się połapać, co kryje się za jego słowami. Prawdopodobnie
mówi poważnie, myślała, bez dwuznaczności.
A mimo to wyczuwała w jego słowach coś obraźliwego. Pewnie Wika mu nagadała:

wyszła za mąż za bilardzistę, ni to domokrążca, ni to prywaciarz, słowem, ciemny typ.
Dlatego Igor Władimirowicz boi się, że to skomplikuje przyjęcie jej do pracy. No i gwizdać
na to! Myślałby kto! Znajdzie sobie inną pracę, nie tak prestiżową, ale bez tych ankiet!
Jakby odgadując jej myśli Igor Władimirowicz powiedział:
- Postąpi pani, jak uzna za stosowne. Do pracy zostanie pani przyjęta niezależnie od
okoliczności. Po prostu chciałem pani ułatwić wykonanie tego nieprzyjemnego obowiązku,
czasochłonnego i nudnego.
- Zastanowię się - odpowiedziała Waria powściągliwie.
- Radzę pani z początku napisać odpowiedzi na brudno, wszystko dobrze sprawdzić, a
potem wpisać do ankiety, żeby nie było błędów i poprawek i żeby nie trzeba było wypełniać
po raz drugi.
- Dobrze, tak właśnie zrobię.
- Doskonale - Igor Władimirowicz wstał. - Czekamy na panią jutro. Zaczynamy o
dziewiątej, kończymy o czwartej. Mam nadzieję, że będzie pani zadowolona.

* * *

Do domu wracała na piechotę - koło uniwersytetu, potem Wozdwiżenką i Arbatem.
Niesmak, jaki czuła po tej rozmowie, nie mógł jej zepsuć ogólnego radosnego nastroju,
wywołanego zetknięciem z prawdziwym życiem. Lowoczka i Rina są wspaniali, myślała.
Restauracje, ogród “Ermitaż” to dla nich sprawy drugorzędne, najważniejsza jest praca na
wielkiej budowie w centrum Moskwy. Rysownice, linie, liniały, krzywiki, grafiony,
przykładnice, zapach tuszu i cieniutko zatemperowanych ołówków przypominały jej szkołę,
lekcje kreślarstwa, których nigdy nie opuszczała. Wszystko to zapowiadało nowe
interesujące życie.
Co do Igora Władimirowicza, to niepotrzebnie się speszyła, w niczym wobec niego nie
zawiniła, wręcz przeciwnie, postąpiła uczciwie, odmawiając pójścia z nim i Wiką do
“Kanatiku”, już wtedy wydał jej się człowiekiem poważnym, nie należącym do światka
Wiki, nie mogła mu zawracać głowy. Poza tym wydawał jej się wtedy stary, chociaż jest
pewnie rówieśnikiem Kosti.
Radzi jej nie wspominać o mężu. Nie chce, żeby sobie zepsuła ankietę. Wybitny
architekt i nawet on się boi. Ale ona się nikogo nie boi. Kimkolwiek byłby Kostia, nie
będzie się z nim kryć. Co ich obchodzi jej mąż, jego krewni, to przecież nie oni, lecz ona
angażuje się do pracy, niech ją sprawdzają.

W domu usiadła przy stole, rozłożyła ankietę i przejrzała ją.
Okazało się, że ankieta ma nie cztery, lecz osiem stron. Pytania wprawiły ją najpierw w
zdumienie, potem w rozdrażnienie, potem w przerażenie.
Tak jak jej radził Igor Władimirowicz, położyła obok ankiety czysty arkusz papieru i
zaczęła zapisywać odpowiedzi na brudno.
1. “Nazwisko, imię, patronimicum. Przy zmianie (nazwiska, imienia) podać poprzednie
imię, nazwisko”. Tak, tu wszystko jasne: Iwanowa Warwara Siergiejewna. Nazwiska nie
zmieniałam.
2. “Data i miejsce urodzenia”. To też jasne: 5 IV 1917 r. Moskwa.
3. “Narodowość i obywatelstwo (w razie zmiany obywatelstwa podać poprzednie)”. Też
jasne: Rosjanka, obywatelka ZSRR.
4. “Stan albo pochodzenie społeczne przed rewolucją (chłopskie, mieszczańskie,
kupieckie, szlacheckie, honorowi obywatele, duchowieństwo, stan wojskowy itd.)”. Jej
rodzice byli nauczycielami, jakiż to będzie stan? Trzeba zapytać Niny. Ale jak czują się te
nieszczęsne dzieci, których rodzice byli stanu duchownego - “popówna”, albo stanu
wojskowego - “oficerski synalek”.

5. “Wykształcenie”. W porządku: Szkoła średnia o kierunku kreślarsko-
konstruktorskim.

6. “Znajomość języków obcych”. Odpowiedź: Niemiecki - potrafię się porozumieć.
7. “Przynależność partyjna, staż”: Bezpartyjna.
8. “Data wstąpienia do WLKZM”: Do WLKZM nie należę.
9. “Jeśli należał do WKP(b) lub WLKZM dawniej, wskazać okres i przyczynę
wystąpienia; czy należał do innych partii?” Odpowiedź: Ani do WKP(b), ani do WLKZM,
ani do żadnych innych partii nie należałam.
10. “Czy w okresie przynależności do WKP(b) lub WLKZM był karany (wskazać rodzaj
kary, za co, gdzie, kiedy, przez kogo została wymierzona; w przypadku jeśli kara została
zatarta, wskazać, przez kogo)”. Odpowiedź: Ponieważ nigdzie nie należałam, to nie byłam
karana, skoro nie byłam karana, to kary nie uległy zatarciu.
11. “Czy miał zastrzeżenia do linii WKP(b), czy uczestniczył w opozycji, czy był
członkiem ugrupowań antypartyjnych (gdzie, kiedy, jakich)”? Tu odpowie tak: Ponieważ
do WKP(b) nie należałam, to nie miałam zastrzeżeń do jej linii, nie uczestniczyłam w
opozycji i nie byłam członkiem ugrupowań antypartyjnych.
12. “Czy obywatel lub ktoś z członków jego rodziny był pociągany do odpowiedzialności
sądowej lub podlegał śledztwu, czy był aresztowany, karany sądownie i administracyjnie,

lub pozbawiony prawa wyborczego; czy w chwili obecnej jest objęty dochodzeniem
sądowym lub śledztwem, czy odbywa karę więzienia?”
Nikt z jej rodziny nie siedział w więzieniu, nie był pociągany do odpowiedzialności
sądowej ani nie podlegał śledztwu. Oprócz ciotki w Kozłowie nie miała żadnych krewnych,
ale skąd wiadomo, czy kogoś z bliskich ciotki nie wsadzili lub nie pozbawili praw
wyborczych? W ankiecie napisała oczywiście “nie”, ale czuła się tak, jakby coś ukrywała i
jakby tam, w tym tajemniczym dziale kadr, mogli jej nagle wytknąć jakiegoś aresztowanego
krewnego, o istnieniu którego nie miała pojęcia. Czyżby Sofia Aleksandrowna, angażując
się do pracy, też wypełniała taką ankietę? I musiała napisać o Saszy?
13. “Czy przebywał za granicą, w jakim kraju, kiedy, czym się zajmował...” Nie byłam.
14. “Kto z członków rodziny obywatela lub jego żony (męża) przebywa obecnie lub
przebywał w przeszłości za granicą (podać stopień pokrewieństwa, kraj). Czy obywatel
utrzymuje z nim (lub utrzymywał w przeszłości) kontakty? Czy ktoś z krewnych był
obywatelem innego państwa?”
W jej szkole uczyły się dzieci dawnej szlachty, wszyscy oni na pewno mieli krewnych za
granicą. Za granicą żyli liczni potomkowie Puszkina i Tołstoja. Ciekawe, jak ci biedacy
odpowiadają na to pytanie, przecież trzeba napisać “gdzie”, a kto wie “gdzie”, skoro
wszyscy boją się korespondować.
15. “Czy obywatel lub ktoś z jego krewnych przebywał w niewoli lub był internowany
podczas wojny imperialistycznej lub domowej?” No proszę, już doszli do wojny
imperialistycznej!
16, 17, 18, 19, 20, 21. Służba w Armii Czerwonej, udział w partyzantce, działalność
konspiracyjna, rany, kontuzje. Wszystko to - nie!
22. “Kto z członków rodziny (wymienionych w p. 27) należał do innych partii, pracował
przed rewolucją w policji, żandarmerii, prokuraturze, sądownictwie, więziennictwie, służył
w straży pogranicznej, w oddziałach eskortujących?”
Popatrzmy, kto jest wymieniony w p. 27 “Żona, mąż, dzieci, matka, ojciec, bracia,
siostry. Mąż wymienia nie tylko członków własnej rodziny, ale i wszystkich członków
rodziny żony, żona wymienia nie tylko członków własnej rodziny, ale i wszystkich członków
rodziny męża...” O Boże! To znaczy, że musi napisać nie tylko o wszystkich członkach
własnej rodziny, ale i o wszystkich członkach rodziny Kosti, czy ktoś z nich nie służył przed
rewolucją w straży pogranicznej lub w oddziałach eskortujących? A czy sam Kostia to wie?
Dlaczego człowiek musi odpowiadać za krewnych żony lub męża?
23. “Stan cywilny (żonaty, kawaler, wdowiec), wymienić członków rodziny, podać ich

10

Zepsuł mu się ząb. Od dawna już się ruszał, ale pod zaczepem protezy trzymał się
mocno. A wczoraj wieczorem, kiedy Stalin wyjmował protezę, poczuł ból. Znowu założył
protezę. Zaczep zaskoczył na ząb. Kiedy jednak dotykał zęba językiem, ząb ruszał się i
Stalin miał takie wrażenie, jakby go trochę bolało dziąsło.
Położył się spać, nie wyjmując protezy, i noc minęła spokojnie. Rano ostrożnie wyjął
protezę, dotknął zęba językiem, potem palcami, - ząb ruszał się, miało się ochotę go
wyrwać, wypchnąć z ust językiem. Kazał sprowadzić z Moskwy lekarza dentystę. Pod
koniec dia poinformowano go, że doktor Lipman i technik-protetyk przybyli samolotem i
zostali umieszczeni w daczy numer trzy.
- Jak się rozpakuje, niech przjdzie - powiedział Stalin.
Doktor, przystojny, dobroduszny Żyd, dobiegający czterdziestki, przyszedł po pół
godzinie. Stalin już się u niego leczył i był z niego zadowolony, raz nawet powiedział: “Ma
pan delikatniejszą rękę niż Szapiro”.
Szapiro leczył Stalina przed Lipmanem. On też był dobrym fachowcem. Stalin nie lubił
jednak lekarzy, którzy wypytują, opukują, osłuchują, aplikują leki, ale nic nie tłumaczą, nie
mówią, co człowiekowi dolega, czemu mają służyć ich zalecenia, są strasznie ważni, swoją
pracę przekształcają w misterium. Te cechy w małym, milczącym Szapirze były szczególnie
niesympatyczne.
Lipman, przeciwnie, opowiadał, co robi, mówił, w jakim stanie znajduje się uzęblienie
Stalina, jak trzeba się obchodzić z protezą, a kiedy po raz pierwszy wyrwał mu ząb, nie
wrzucił go do miski, jak to robił Szapiro, lecz pokazał Stalinowi, wyjaśnił, co się stało z
korzeniem i dlaczego koniecznie trzeba było ząb usunąć. Spokojny, miły człowiek. Stalin
mówił o nim żartobliwie: “I zęby rwie, i oczy mydli”.
Stalin widział, że Lipman się go boi. Nie było w tym nic nadzwyczajnego - wszyscy się
go bali. Jeśli jednak dentyście drżą ze strachu ręce, może się to skończyć diabli wiedzą
czym. Dlatego był wobec niego uprzejmy. Dzisiaj, jak zwykle, zapytał:
- Co u pana słychać, jak tam w domu, wszystko w porządku?
Chociaż oczywiście o domu i rodzinie Lipmana nie miał zielonego pojęcia.
- Wszystko w porządku, Józefie Wissarionowiczu, dziękuję - odparł Lipman, otworzył
walizkę, prawie tak dużą jak podróżna, wyjął narzędzia i podgłówek, który przymocował do
fotela. To, że Lipman umocowuje podgłówek przed przystąpieniem do pracy, też się
Stalinowi podobało. Szapiro robił to, kiedy Stalin siedział już na fotelu, a Stalin bardzo nie

lubił, kiedy ktoś krzątał się za jego plecami.
Umocowawszy podgłówek i sprawdziwszy, czy się dobrze trzyma, Lipman poprosił
Stalina o zajęcie miejsca w fotelu. Stalin usiadł. Lipman zawiązał mu pod brodą serwetkę i
delikatnym ruchem ręki oparł jego głowę na podgłówku.
- Wygodnie?
- Tak.
- Co panu dolega?
- Rusza mi się ząb, zwłaszcza kiedy zdejmę protezę.
- Zaraz zobaczymy. - Lipman podał Stalinowi szklankę z wodą. - Proszę przepłukać
usta... tak, dobrze... TEraz proszę przechylić głowę... Tak, bardzo dobrze...
Lipman ostrożnie wyjął protezę i dotknął zęba. Palce miał miękkie, pachnące czymś
przyjemnym - solidny fachowiec... Potem sprawdził leżące na stole narzędzia, wziął
lusterko, znowu obejrzał zęby i powiedział:
- Ten ząb trzeba usunąć, innego wyjścia nie ma. Żadnego pożytku już pan z niego mieć
nie będzie, tylko kłopoty, proteza się na nim nie utrzyma. Do niczego jest ten ząb.
- Ile to zajmie czasu?
- No, ranka, mam nadzieję, zagoi się w ciągu dwóch, trzech dni, protezę przygotujemy
w ciągu jednej doby. Myślę, że wszystko razem potrwwa nie dłużej niż pięć dni.
- I ja pięć dni mam chodzić bez zębów? - nachmurzył się Stalin.
- Dlaczego bez zębów? - zapytał Lipman z uśmiechem. - Na razie nie będzie pan miał
tylko górnych trzonowych. Tymczasem można by naturalnie umocować starą protezę,
wtedy będzie panu brakowało tylko jednego zęba. Ale w razie gdyby się przekrzywiła, może
panu uszkodzić zdrowy ząb - jest zbyt duże obciążenie. Po co ryzykować? Wytrzyma pan
jakoś kilka dni?
- Dobrze - zgodził się Stalin. - Kiedy będziemy rwać?
- Kiedy pan sobie życzy, choćby zaraz.
- A można jutro rano?
- Można i jutro rano.
- Dzisiaj mam gości, nie wypada przyjmować gości bez zębów, nie uważa pan?
- Goście, jeśli chcą sobie podjeść - odparł Lipman z uśmiechem - muszą przede
wszystkim sami mieć zęby.
Stalin wstał, Lipman pośpiesznie odwiązał mu serwetkę.
- Niech pan wypoczywa - powiedział Stalin. Poproszą pana jutro po śniadaniu.
Kirow przyjechał za dnia. Stalin kazał Żdanowowi zapoznać go ze stanem prac nad

podręcznikiem historii, a wieczorem zaprosić na kolację.
Kolację jedli we trójkę: Stalin, Kirow i Żdanow.
- Dobrze, że przyjechałeś, Siergieju Mironowiczu - powiedział Stalin siadając prawem
gospodarza na honorowym miejscu - bo Andriej Aleksandrowicz - wskazał na Żdanowa -
nie pije, nie je, siedzi przy stole jak Jezus Chrystus i mnie też chce głodem zamorzyć. A ja w
tych sprawach zgadzam się z Czechowem: wszystkie te choroby wymyślili doktorzy. Jeść
należy wszystko, po troszku, rzecz jasna, w rozsądnych ilościach. I przyprawy kaukaskie są
zdrowe: kinza, tarchun, dżon-dżoli... I owoce są zdrowe, i wino wytrawne... Gruzińskie
wino to bardzo dobre wino. Pij, jedz - wszystko ci pójdzie na zdrowie. Wszystko, co jest na
stole, sam widzisz, jesteś człowiekiem Kaukazu. A może zapomniałeś już w swoim
Leningradzie, co to takiego chaczapuri, co to jest lobio, co to jest saciwi?
- Nie zapomniałem - odparł Kirow śmiejąc się i nakładając sobie na talerz po trochu z
każdego półmiska - wszystko pamiętam i wszystko lubię.
- Nie wiem, jaka jest teraz w Leningradzie kuchnia w modzie - odezwał się Stalin. -
Kiedyś u szlachty była w modzie kuchnia francuska, u prostych ludzi niemiecka: parówki,
kiełbasy. A teraz?
- Teraz jest w modzie kuchnia proletariacka - powiedział Kirow. - Kapuśniak, barszcz,
kotlety, makaron. Co dajemy na kartki, to ludzie jedzą.
- Właśnie, kartki - powiedział Stalin w zadumie. - Kartki będziemy likwidować.
Kirow nie zareagował: likwidacja kartek żywnościowych od pierwszego stycznia była
już sprawą przesądzoną.
- Zbiory w tym roku powinny być dobre - ciągnął Stalin. - Zboża powinno wystarczyć.
Nadeszły meldunki z Kazachstanu, urodzaj podobno niebywały, od dziesiątków lat takiego
nie było, spodziewają się, że zbiorą po dwadzieścia pięć cetnarów z hektara. Obawiam się,
czy twój przyjaciel Mirzojan poradzi sobie z takim urodzajem.
- Mirzojan to człowiek energiczny, da sobie radę.
Jakby nie dosłyszawszy tej uwagi, Stalin ciągnął w zadumie:
- Bogaty urodzaj to naturalnie dobra rzecz, ale jednocześnie kryje w sobie pewne
niebezpieczeństwa: ludzie nie są do tego przygotowani, poza tym niesie z sobą nastroje
samouspokojenia, niefrasobliwości, beztroski. Bogaty urodzaj jest dopiero wtedy dobry,
kiedy go już zebrano, zwieziono, nie rozkradziono, nie zmarnowano.
Kirow wiedział, że Stalin nic nie mówi ot tak sobie, rozmowę o Kazachstanie rozpoczął
nieprzypadkowo. Przy stole Stalin zazwyczaj nie podejmował poważnych tematów, a
dzisiaj odstąpił od tej zasady. Zaczyna nie wprost, mówi rzeczy banalne - to jego sposób

komunikowania najbardziej nieoczekiwanych decyzji. I znowu o rolnictwie. Miesiąc temu,
na czerwcowym plenum KC, Kirowowi dostało się za niewykonanie i tak już obniżonych
planów skupu zboża i mięsa. Żadnego obniżenia planów oczywiście nie było. Po prostu
przeprowadzono normalną korektę planów według upraw, w niektórych przypadkach
obniżono plany, w innych podwyższono. Stalin w tych sprawach niezbyt dobrze się
orientuje, na rolnictwie się nie zna. I żadnych opóźnień też naturalnie nie było - w
obwodzie leningradzkim czerwiec nie jest dla skupu miesiącem szczytowym. Jednakże
Kirow nie oponował przeciwko uchwale: partia przygotowuje się do zniesienia systemu
kartkowego, trzeba skoncentrować wszystkie siły na zaopatrzeniu kraju w zboże, trzeba
wszystkich zmobilizować, i jeśli już kogoś besztać, to naturalnie organizację przodującą,
żeby to było ostrzeżeniem dla innych. Normalna rzecz, Kirow nie dopatrzył się w tym
żadnego ataku na siebie, chociaż z większym pożytkiem można się było posłużyć
przykładem organizacji moskiewskiej. Niedociągnięcia te same, a skup zaczyna się
wcześniej. Ale organizacją moskiewską kieruje Kaganowicz, a Kaganowicza Stalin nie chce
ruszać - typowe dla niego politykierstwo: skrzywdzić jednego, nagrodzić drugiego i
poszczuć ich na siebie. Stiepan Szaumian mawiał niegdyś: “Kobra ma umysł i naturę
węża”. Ale Kirow był ponad to: kiedy decydują się sprawy partii, nie ma miejsca na urazy
osobiste! W dodatku Kirow pogardzał Kaganowiczem. Tak czy owak czerwcowa uchwała
plenum KC była dla Kirowa zrozumiała, a rozmowa o skupie w Kazachstanie - nie. Jego
udział w pracach nad podręcznikiem historii to fikcja, jaki tam z niego historyk! Stalin też
nie jest żadnym historykiem, ale się za takiego uważa. Po cóż go tu sprowadził?
- Dobra - powiedział nieoczekiwanie Stalin. - Po kiego licha zaczęliśmy nagle rozmowę
o zbiorach, o Kazachstanie, o Mirzojanie? Tu mamy co innego do roboty, mamy się
zajmować historią. - Zwrócił się do Żdanowa: - Zapoznaliście Siergieja Mironowicza ze
sprawą?
- Zapoznałem. Z grubsza.
- Nauki historyczne musimy wziąć w swoje ręce - odezwał się Stalin chmurnie - w
przeciwnym razie wpadną w obce ręce, w ręce burżuazyjnych historyków. Zresztą nasi
historycy wcale nie są lepsi. O Pokrowskim nawet nie mówię, to w gruncie rzeczy też
historyk burżuazyjny.
- Pokrowski niewątpliwie popełnił pewne błędy - wtrącił Kirow. - Ale Lenin oceniał go
inaczej...
Stalin nie spuszczał z Kirowa bacznego spojrzenia.
- A jak go oceniał Lenin?

- Zapewne znacie jego list do Pokrowskiego dotyczący “Historii Rosji w
najzwięźlejszym zarysie”.
- A co Lenin pisał w tym liście?
Wie naturalnie, co Lenin pisał do Pokrowskiego, wie doskonale, ale chce go złapać na
nieścisłości.
- Nie potrafię tego przytoczyć dosłownie... Można sprawdzić, list był wielokrotnie
publikowany. Ale Lenin gratulował mu sukcesu, pisał, że książka bardzo mu się podoba, że
należałoby ją przetłumaczyć na języki obce.
- Tak - przyznał Stalin - Leninowi zdarzało się prawić takie komplementy, to fakt. Ale
jednocześnie zaproponował, żeby książkę uzupełnić skorowidzem, co pozwoliłoby uniknąć
spłycenia. I w tym kryje się sedno oceny Lenina...
- Nie jestem historykiem - powiedział Kirow - ale nie sądzę, żeby to było istotne.
Propozycja opatrzenia książki skorowidzem to zaledwie drobna uwaga, nie podważająca
ogólnej, pozytywnej oceny książki. Pokrowski napisał swoją pracę w roku tysiąc
dziewięćset dwudziestym i, na dobrą sprawę, była to pierwsza próba naświetlenia historii
Rosji z pozycji marksizmu-leninizmu. Przy tym tę książkę, przeznaczoną dla masowego
czytelnika, Pokrowski napisał na polecenie Lenina. Mimo wszystkich swoich niedostatków
praca ta miała ogromne zalety, wszyscyśmy się z niej uczyli. Nauka, rzecz jasna, poszła
naprzód, i teraz przydałby się pewnie nowy podręcznik, ale potępienie książki
Pokrowskiego, tak jak to robią niektórzy historycy, uważam za niesłuszne, a szkalowanie
autora, na co sobie ostatnio pozwalano, za niedopuszczalne. Dla mnie nie ulega
wątpliwości, że Pokrowski był człowiekiem uczciwym...
- No widzisz - powiedział Stalin z przekąsem - a mówisz, że nie znasz się na historii...
Ty w historii wszystkich nas bijesz na głowę. A w ogóle, masz rację, trzeba napisać nowy
podręcznik historii. Właśnie po to cię tu zaprosiłem, nie chciałeś przyjechać, a tymczasem
okazuje się, że ty właśnie jesteś nam potrzebny. Ale teraz nie chodzi o Pokrowskiego. Mam
na myśli niektórych członków partii, starych członków partii. Na przykład Nadieżda
Konstantinowna też się ostatnio zajęła historią. Czytałeś jej wspomnienia o Leninie?
- Czytałem - skinął głową Kirow.
- A artykuł Pospiełowa w “Prawdzie” o tych wspomnieniach?
- Też czytałem.
- Dobry artykuł, mądry - Stalin odwrócił się, wziął z małego stolika teczkę, przejrzał ją,
wyjął wycinki z “Prawdy”, przebiegł oczyma fragmenty zaznaczone czerwonym ołówkiem. -
Proszę... Pospiełow pisze: “Krupska bezkrytycznie wyolbrzymia rolę Plechanowa w historii

naszej partii, a Lenina przedstawia jako pełnego szacunku ucznia Plechanowa”. Słuszna
uwaga. A dlaczego słuszna? A dlatego, że Krupska ocenia te postacie w kontekście dalekiej
przeszłości, a Pospiełow z punktu widzenia dnia dzisiejszego. Teraz, przy naszym
dzisiejszym doświadczeniu, mimo całego naszego szacunku dla Plechanowa, mimo całego
naszego uznania dla jego działalności, nie możemy nawet porównywać tych dwóch postaci.
Kirow słuchał Stalina z wielką uwagą. Doskonale pamiętał artykuł Pospiełowa i
rozumiał, że nie chodzi bynajmniej o Plechanowa. Przestępstwem była następująca
wypowiedź Krupskiej: “Po październiku na pierwszy plan zaczęli się wysuwać ludzie,
którym warunki konspiracji nie pozwalały rozwinąć skrzydeł... Do rzędu takich ludzi
należał towarzysz Stalin”. Kirow wyobrażał sobie, do jakiej furii musiały doprowadzić
Stalina te słowa, i nie wątpił, że odpowiedź będzie natychmiastowa. Tak też się stało.
Odpowiedział Pospiełow, zamieszczając w “Prawdzie” długi artykuł, w którym krytykował
różne aspekty wspomnień po to tylko, żeby wyrazić następującą podstawową tezę: “W
okresie konspiracji dominująca rola takich wybitnych organizatorów - przywódców partii,
jak Stalin i Swierdłow, była absolutnie oczywista dla podstawowej bolszewickiej kadry
działaczy, pracujących nie za granicą, lecz na miejscu, w Rosji”. To oczywiście nieprawda.
Ale Stalin nie toleruje najmniejszej próby podważenia tezy, jakoby już przed rewolucją był
drugim człowiekiem w partii, i że Lenin kierował partią z zagranicy, a on, Stalin, kierował
nią w Rosji. Nie odpowiadało to prawdzie, ale sprzyjało zjednoczeniu partii wokół nowego
kierownictwa, i Kirow akceptował tę tezę. Co innego jednak akceptować tezę jako
polityczną konieczność, a co innego szczerze w nią wierzyć.
Stalin uśmiechnął się ironicznie.
- Wszystkim się nagle zachciało pisać wspomnienia. I Awel Jenukidze też zabrał się do
pisania.
Znowu sięgnął do stolika i z tej samej teczki wyciągnął broszurę Jenukidzego. Pokazał
ją Kirowowi.
- Czytałeś?
Kirow czytał broszurę Jenukidzego i domyślał się, co się w niej nie podobało Stalinowi.
Przez chwilę miał ochotę powiedzieć, że nie czytał, i w ten sposób uchylić się od rozmowy.
Ale wtedy Stalin każe mu ją przeczytać i tak czy inaczej od rozmowy się nie wykręci.
- Tak... Miałem ją w ręku... Przeglądałem...
Stalin dostrzegł wymijający ton odpowiedzi.
- “Miałem w ręku”, “przeglądałem” - powtórzył. - Otóż z tej broszury wynika, jakoby o
istnieniu drukarni “Nina” wiedziały tylko trzy osoby: Krasin, Jenukidze i Kecchoweli. Skąd

Awel Jenukidze to wie?
- Był jednym z kierowników drukarni.
- Właśnie, “jednym z”... Oprócz niego był jeszcze Krasin i Kecchoweli. I Kecchoweli nie
ukrywał tego przede mną. Ale Krasin i Kecchoweli nie żyją. Żyje tylko Awel Jenukidze,
jednakże to, że żyje, nie oznacza, że ma prawo przedstawiać historię drukarni tak, jak jemu
się podoba, a nie tak, jak było w rzeczywistości.
- Widocznie Jenukidze nie wiedział, że byliście o tym poinformowani - powiedział
Kirow. - Pewnie był przekonany, że dyrektywa Lenina jest ściśle przestrzegana.
- Jaka dyrektywa?
- Że nikt poza Krasinem, Jenukidzem, Kecchowelim i zecerami nie powinien wiedzieć o
drukarni.
- Skąd wiesz o istnieniu takiej dyrektywy?
- To fakt powszechnie znany.
- Co znaczy “powszechnie znany”? To wymyślił Jenukidze, a wszyscy uwierzyli.
Drukarnia rzeczywiście podlegała centrali zagranicznej. Ale czy z tego wynika, że ja o niej
nie wiedziałem? Tak, drukarnią kierował osobiście Lenin, ale to wcale nie znaczy, że, jak
pisze Jenukidze, ani jeden człowiek oprócz nich nic o niej nie wiedział. Jeśli towarzysz
Jenukidze rzeczywiście tak myśli, dlaczego nie sprawdził faktów u starych bakińczyków? I
dlaczego wystąpił z tym właśnie teraz? Dlaczego zwraca uwagę właśnie na tę okoliczność?
Po co mu to było potrzebne? A po to, żeby obalić tezę o kontynuacji władzy, żeby dowieść,
że obecne kierownictwo nie jest bezpośrednim kontynuatorem dzieła Lenina, że przed
rewolucją Lenin opierał się nie na dzisiejszych przywódcach, lecz na innych ludziach, co
więcej, on tym innym ludziom ufał, a dzisiejszym przywódcom nie. Na czyj młyn leje wodę
towarzysz Jenukidze?
- Nie sądzę, żeby towarzysz Jenukidze kierował się tego typu motywami - zaoponował
Kirow. - Sądzę, że po prostu opowiedział o tym, co wiedział. O tym, że Kecchoweli was
informował, mógł zwyczajnie nie wiedzieć. Jestem tego pewny.
- Nie widzę podstaw do takiego przekonania - odparł Stalin chłodno. - Nie widzę
podstaw do takiej pewności. Towarzysz Jenukidze znajduje się w partii nie od dzisiaj,
towarzysz Jenukidze jest członkiem Komitetu Centralnego Partii, towarzysz Jenukidze nie
może nie zdawać sobie sprawy z politycznych następstw swoich czynów, towarzysz
Jenukidze nie może nie rozumieć, czyim interesom służy jego broszura. Gdyby tę broszurę
napisał pierwszy lepszy historyk, to można by nad tym przejść do porządku. Historycy
często się mylą, historycy często trzymają się niewolniczo nagich faktów historycznych,

historycy z reguły są złymi dialektykami i marnymi politykami. Ale przecież tę broszurę
napisał nie pierwszy lepszy historyk, lecz jeden z przywódców partii i państwa. W jakim
celu ją napisał? Zachciało mu się pisać wspomnienia? Za wcześnie. Towarzysz Jenukidze
jest jeszcze młody, jesteśmy niemal rówieśnikami, a ja siebie jeszcze nie uważam za starca i
wspomnień pisać nie zamierzam. To nie są wspomnienia, lecz akcja polityczna. Akcja
obliczona na zafałszowanie historii naszej partii, akcja mająca na celu zdyskredytowanie
obecnego kierownictwa partii. Oto jaki cel przyświecał towarzyszowi Jenukidze.
- Chyba trochę przesadzacie - zauważył Kirow chmurnie. - Jenukidze rzeczywiście nie
powinienn pisać takich broszur, bo nie jest ani historykiem, ani pisarzem. Wątpię jednak,
żeby chciał zdyskredytować kierownictwo partyjne. To uczciwy i szczery człowiek i lubi
was.
- Uczciwość, szczerość, miłość - to nie są kategorie polityczne. W polityce liczy się tylko
jedno: rachuby polityczne.
Rozmowa stawała się przykra. W ostatnich czasach ze Stalinem w ogóle trudno było
rozmawiać, szczególnie gdy wpadał w rozdrażnienie.
- Można ogłosić sprostowanie - powiedział Kirow pojednawczo - zwrócić towarzyszowi
Jenukidze uwagę, że w sprawach historii nie jest kompetentny.
- Tak - podchwycił Stalin - gdyby to napisał jakiś historyk, mógłby go poprawić inny
historyk. Ale to napisał członek KC, jeden z bardziej znanych przywódców kraju. Poprawić
go może tylko ktoś równy rangą - powiedział Stalin patrząc Kirowowi prosto w oczy. - Ty
pięć lat stałeś na czele bakińskiej organizacji partyjnej, twoje zdanie miałoby największą
wagę.
Kirow był oszołomiony. On, członek Biura Politycznego, ma publicznie zaświadczyć, że
Stalin był kierownikiem drukarni, o której istnieniu nawet nie wiedział, bo co do tego
Jenukidze się nie mylił. Dlaczego proponuje się to właśnie jemu? Wystawia się na próbę
jego lojalność? Ależ on już dowiódł swojej lojalności, a jeśli konieczna jest jeszcze jedna
próba, to przecież nie taka.
- Nigdy nie zajmowałem się historią - powiedział Kirow - i nie jestem w tej sprawie
zorientowany. Poza tym w okresie, o którym mowa, nie było mnie w Baku.
- No cóż - spokojnie odparł Stalin. - Mówi się trudno. Mam nadzieję, że w partii znajdą
się towarzysze, którzy potrafią odpowiedzieć Awelowi Jenukidze. - Zwrócił się do Żdanowa
- Komitet Centralny nie powinien się zajmować tą sprawą. Ta sprawa nie dotyczy całej
partii, tylko jednego z jej oddziałów, organizacji bakińskiej. Niech więc zakaukaska
organizacja partyjna zajmie się swoją historią. WEzwijcie towarzysza Berię, przedstawcie

mu punkt widzenia Komitetu Centralnego. Beria jest sekretarzem zakaukaskiego Komitetu
Krajowego - to leży w jego kompetencjach.

11

Nazajutrz po śniadaniu Stalin kazał wezwać dentystę.
Lipman zjawił się ze swoją walizką, rozłożył narzędzia, przygotował miskę, poprosił
Stalina o zajęcie miejsca w fotelu, zawiązał mu serwetkę pod brodą.
- Jak się spało? - zapytał Stalin.
- Cudownie - odparł Lipman, napełniając strzykawkę. - Lepiej nie można. Cisza,
spokój... - Łagodnym ruchem ręki przechylił głowę Stalina na podgłówek, poprosił, żeby
pacjent otworzył usta. - Nie wiem, jak na innych, ale na mnie zawsze dobrze działa szum
morza...
Stalin poczuł jakby lekkie ukłucie w dziąsło, albo mu się tylko tak wydało - z twarzy
Lipmana nic nie mógł odczytać, doktor patrzył mu w usta i uśmiechał się. Potem
wyprostował się, położył ręce na kolanach i wciąż uśmiechając się, powiedział:
- Troszkę poczekamy, żeby zaczęło działać znieczulenie. Może pan zamknąć usta, może
pan rozmawiać, może pan spacerować, ale lepiej siedzieć.
Dziąsło cierpło, drętwiało, sztywniało. Stalinowi już usuwano zęby pod miejscowym
znieczuleniem, ale nie pamiętał, jak długo trzeba czekać, żeby znieczulenie zaczęło działać.
- Jak długo trzeba czekać? - zapytał.
- Około dziesięciu minut, sądzę. Proszę jeszcze raz otworzyć usta, sprawdzę.
Znowu zajrzał w usta, przejechał po dziąsłach jakimś metalowym narzędziem.
- Już niedługo...
Patrzył na Stalina, spokojny, przyjazny, dobrze zrobił zastrzyk, bezboleśnie, towarzysz
Stalin powinien być zadowolony.
Stalin rzeczywiście cenił ludzi, znających się na rzeczy i dobrze wykonujących swoją
pracę. Ten lekarz przeżyje zapewne sto lat: jest zadowolony ze swojej pracy, z życia, ze
swojej pozycji. Pracuje na Kremlu, leczy członków Biura Politycznego, dostaje pewnie
kartkę żywnościową dobrej kategorii - ale znajdą się zawistnicy, zawistnicy zawsze się
znajdą. Jednak ten lekarz nie przywiązuje chyba do tego żadnej wagi: to człowiek wyzbyty
ambicji, taki, jakich na ziemi jest zdecydowana większość. Kiedyś On w czasach swej
wczesnej młodości w imię ich dobra rozpoczynał walkę, nim nie zrozumiał innych,
prawdziwych motywów tej walki. Ale teraz On rządzi tymi ludźmi, oni wierzą w niego jak w
Boga, a wierzyć w Boga można tylko ślepo i bezkrytycznie, nazywają Go ojcem, ludzie
szanują tylko ciężką, surową, ale mocną i opiekuńczą ojcowską rękę. I ten też jest mu
oddany tylko za to, że może przebywać w Jego pobliżu, tacy ludzie też powinni się

znajdować w jego otoczeniu. Nie tylko strażnicy - psy łańcuchowe, nie tylko pomocnicy -
ludzie o wygórowanych ambicjach, ale i prości, skromni, kochający Go i oddani Mu ludzie.
Lipman siedział obok niego, zerkał na zegarek, uśmiechał się, kilkakrotnie badał stan
znieczulenia dziąsła, wodząc po nim jakimś narzędziem, i po jednej z takich prób pokazał
Stalinowi wyrwany, zaciśnięty w kleszczach ząb.
- Kiedy pan zdążył, nawet nie poczułem.
- Przecież rwałem pod znieczuleniem. I ząb ledwie się trzymał, można go było wyrwać,
jak to się u nas mówi, palcami.
- To czemu pan go nie wyrwał palcami?
- Wtedy pan by właśnie poczuł.
Stalin wypluł do podstawionej miski długi strzęp krwawej śliny, przepłukał usta i
jeszcze raz splunął.
- Proszę przez dwie godziny nic nie jeść - powiedział Lipman, podając mu czystą
serwetkę. Stalin otarł usta. - I w ogóle dzisiaj nie jeść nic gorącego.
Wziął ze stołu protezę, pokręcił w ręku.
- Bardzo dobra proteza, dobrze zrobiona, materiał pierwszorzędny: stop złota, platyny i
palladu. Teraz już nie będzie panu potrzebna, zrobimy nową. Tylko czy nie lepiej byłoby
zrobić zwyczajną protezę?
- Co znaczy zwyczajną?
- Tu, proszę spojrzeć, zęby trzymają się na metalowej płytce, a my zrobimy plastykową.
- A dlaczego?
- Chodzi o to, że metalowa proteza trzyma się na zębach za pomocą tych dwóch
haczyków, które my nazywamy klamrami. Póki proteza jest lekka, zębom też jest lekko. Ale
na pana protezie jest już siedem sztucznych zębów, to duży ciężar, zbyt duży. A na nowej
protezie dojdzie jeszcze jeden ząb, ciężar protezy jeszcze się zwiększy, zwiększy się
obciążenie. Natomiast plastykowa proteza przysysa się do podniebienia i może utrzymać
dowolną liczbę zębów.
- Pan chce mi zrobić protezę jak dla starca?
- Dlaczego jak dla starca? Starcy noszą sztuczne szczęki, nie mają własnych zębów, a
pan ma własne zęby i, da Bóg, jeszcze długo panu posłużą.
Kilka lat temu, kiedy Stalinowi wyrwano trzonowe zęby i po raz pierwszy
zaproponowano zrobienie protezy, bardzo się zmartwił: Koniec! Staruszek ze sztuczną
szczęką! Widział, jak starzy ludzie wyjmują sztuczne zęby przed snem i wkładają je do
szklanki z wodą. Tak zdejmował swoją protezę wcale jeszcze wtedy niestary Solc, właśnie u

Solca po raz pierwszy widział sztuczną szczękę. Kiedy Solc rozmawiał, a rozmawiając
zawsze się podniecał, szczęka się zsuwała, Solc podtrzymywał ją językiem, seplenił,
wymawiał słowa niewyraźnie - wrażenie okropne.
Lekarze wyjaśnili jednak, że proponują mu nie sztuczną szczękę, lecz złotą płytkę, na
której będą umocowane sztuczne zęby trzonowe, żeby miał czym gryźć. No i zrobili mu tę
złotą płytkę, przywykł do niej, nie przeszkadzała mu i wcale nie czuł, że nie ma zębów.
Potem, kiedy wyrwano mu jeszcze dwa zęby, zaproponowano mu zrobienie plastykowej
protezy, takiej samej, jaką teraz proponuje Lipman, i argumenty przytaczano takie same,
ale nie zgodził się, i zrobiono mu złotą protezę, którą Lipman teraz trzyma w ręku, i wbrew
wszelkim obawom ta proteza dobrze mu służyła.
Teraz Lipman znowu chce mu zrobić protezę jak dla starca. Lipman to człowiek
ograniczony, widzi w Nim pacjenta i zapomina, że na Tego pacjenta patrzą miliony i że on
nie może stanąć przed nimi z wypadającą szczęką, nie może seplenić, mówić tak, jakby
miał kluski w gębie.
- Niech pan zrobi złotą - powiedział Stalin.
Lipman nie ośmielił się nalegać.
- Dobrze, słucham pana - powiedział. - Gdyby ranka trochę bolała, proszę zażyć
tabletkę piramidonu, a w razie czego proszę mnie wezwać. Jutro proszę mi pozwolić
sprawdzić, jak się goi ranka.
- Jutro o tej samej porze poproszą pana.

* * *

Lipman wyszedł. Stalin podszedł do lustra, wyszczerzył zęby... Żałosny widok, u góry
zaledwie pięć zębów, żółtych od nikotyny... Nie szkodzi, Żdanow jakoś wytrzyma ten
widok. I Kirow też wytrzyma.
Na myśl o Kirowie Stalin skrzywił się. Kirow nie chce się włączyć do walki, nie chce
umocnienia kierownictwa partii.
Tego dnia Stalin nikogo nie przyjmował: niech przestanie działać znieczulenie, niech
się ranka zagoi. Tak jak nakazał lekarz, przez dwie godziny nie brał nic do ust. Na obiad
podano mu czerwony barszcz i ciepłe mielone kotlety - i słusznie, przecież nie miał czym
gryźć. Ranka go nie bolała, dziąsło też nie, nie musiał zażywać piramidonu.
Nazajutrz rano przyszedł Lipman, obejrzał jego jamę ustną i powiedział z
zadowoleniem:

- Znakomicie, jutro zaczynamy.
- Jak pan spędza czas? - zapytał Stalin. - Nie nudzi się pan?
- Ależ skąd? Nie mam czasu się nudzić. Morze pod bokiem, plaża, w dodatku patrzę, na
biurku leży papier, zaostrzone ołówki, no to zasiadłem do pisania.
- Co takiego pan pisze?
- Pracę specjalistyczną z protetyki.
- Życzę powodzenia.
Obiad i kolację Stalin jadł sam. Zasiadać rpzy wspólnym stole bez zębów nie miał
ochoty. Ale pracować trzeba. Wieczorem przyszedł do niego Żdanow i Kirow.
- A więc Hitler został dożywotnim f~uhrerem narodu niemieckiego i reichskanclerzem
niemieckiego imperium - odezwał się Stalin.
- Tylko patrzeć, jak się obwoła cesarzem - zauważył ze śmiechem Kirow.
- Tego głupstwa chyba nie zrobi - powiedział Żdanow.
- Słusznie - zgodził się Stalin - to nie miałoby sensu. Cesarzy było wielu, a f~uhrer jest
tylko jeden. W dodatku nie ma dzieci, dynastii nie założy... - ślizgał się wzrokiem po
gazecie. - No proszę, Zinowiew znowu spłodził artykuł, codziennie pisze. Co człowiek
otworzy jaką gazetę, to natknie się na Zinowiewa, na Kamieniewa, na Radka. Piszą, piszą,
piszą...
- Nie mają nic innego do roboty - wtrącił Żdanow.
- Ale co jest w tym najbardziej interesującego, to to - ciągnął Stalin - że w każdym
artykule pieją hymny na cześć towarzysza Stalina, i taki jest ten Stalin, i siaki, i wielki, i
genialny, i mądry, nieomal większy od Marksa, Engelsa, Lenina. I dlaczego tak go
wychwalają? Czy Zinowiew może szczerze chwalić towarzysza Stalina? Nie, nie może! On
nienawidzi towarzysza Stalina. Czyli że łże, pisze co innego, niż myśli. Ale dlaczego łże?
Przecież doskonale rozumie, że nikt, w tym również towarzysz Stalin, mu nie wierzy. Boi
się? Kogo się boi, przecież nikt go nie rusza.
- Chce pokazać, że się poddał, że do niczego nie pretenduje - powiedział Kirow.
- Przypuśćmy - zgodził się Stalin. - Wątpliwe, przypuśćmy jednak, że to prawda. Ale
przecież on się poniża. A o własnym poniżeniu nikt nigdy nie zapomina. Wszystko można
zapomnieć: obelgi, urazy, niesprawiedliwość, ale upokorzenia nie zapomni nikt, taka już
jest natura człowieka. Zwierzęta polują na siebie, walczą ze sobą, zabijają się, pożerają
jedno drugie, ale nie upokarzają się nawzajem. Tylko człowiek poniża drugiego człowieka. I
żaden człowiek swojego poniżenia nie zapomni, i temu, przed kim się poniżał, nie wybaczy.
Wręcz przeciwnie, będzie go nienawidzić. Im bardziej Zinowiew wychwala towarzysza

Stalina, tym bardziej się przed nim poniża i tym bardziej będzie nienawidzić towarzysza
Stalina. Radek też wyłazi ze skóry, też wychwala, ale Radek to gaduła, człowiek
niepoważny, wczoraj wychwalał Trockiego, dzisiaj wychwala Stalina, jutro, jeśli zajdzie
potrzeba, będzie wychwalał Hitlera. Takiemu podasz chleb z pieprzem, i też przełknie,
obliże się i jeszcze podziękuje. Ale Zinowiew i Kamieniew to co innego, inne ambicje,
zawsze mierzyli wysoko i w dalszym ciągu mierzą. Zwłaszcza że ich szeregi rosną, przybył
Bucharin i Rykow et consortes...
Kirow wzruszył ramionami:
- Zinowiew i Bucharin? Co oni mają ze sobą wspólnego?
- Siergieju Mironowiczu - wtrącił Żdanow delikatnie - przecież Bucharin biegał do
Kamieniewa od kuchni, szukał z nim porozumienia.
Żdanow podobał się Kirowowi, niemniej istnieją sprawy, które członkowie Biura
Politycznego omawiają tylko w ścisłym gronie. Żdanow nie jest członkiem Biura
Politycznego. Tę rozmowę Stalin rozpoczął w obecności Żdanowa celowo, żeby pokazać, iż
nie widzi różnicy między Kirowem a Żdanowem.
- Widzicie, towarzyszu Żdanow - oświadczył Kirow oschle - to było osiem lat temu,
kiedy kierownictwo partii jeszcze się nie ustabilizowało, kiedy Zinowiew i Kamieniew
dążyli do władzy. Teraz rozumieją doskonale, że nie mają żadnych szans, pogodzili się ze
swoją sytuacją, ze swoją klęską choćby dlatego, że przez wiele lat bili się w piersi,
skompromitowali się i już na nic, jak sądzę, nie liczą.
Żdanow chciał odpowiedzieć, ale Stalin gestem ręki nakazał mu milczenie.
- Politycy zawsze dążą do władzy - powiedział. - Im bardziej się poniżają, tym bardziej
pragną wziąć odwet za swoje poniżenie. Swoich upokorzeń nie wybaczą nikomu, a mnie i
tobie przede wszystkim. Zinowiew uważał Leningrad za swój folwark, przed XIV Zjazdem
organizacja leningradzka głosowała na Zinowiewa, przeciwko partii. A teraz już od ośmiu
lat na czele organizacji leningadzkiej stoi towarzysz Kirow i organizacja leningradzka idzie
za towarzyszem Kirowem. Organizacja leningradzka już nie uznaje Zinowiewa, ta
organizacja uznaje tylko Kirowa. Czy Zinowiew ci to wybaczy? Nie, nie wybaczy ci. I przy
pierwszej nadarzającej się okazji zemści się.
- Nie rozumiem, o czym mówicie - Kirow wzruszył ramionami. - Nie rozumiem, nie
widzę, nie wyobrażam sobie, jak i w jaki sposób, czyimi rękami oni zamierzają się na mnie
zemścić.
- Ręce zawsze się znajdą - odparł Stalin. - Dla takiej sprawy ręce zawsze się znajdują.
Tym bardziej znajdą się w Leningradzie, gdzie Zinowiew ma swoich kumpli, a ty nie chcesz

ich ruszać, ufasz tym wszystkim, którzy się jakoby pokajali i skapitulowali.
Stalin wpatrywał się w Kirowa. Obce oczy, dzioby na twarzy. Dzioby po ospie jednak
szpecą twarz, co tu dużo gadać. Zrobiło mu się nieprzyjemnie. Niby nic takiego: dzioby -
wielka mi rzecz. A jednak nieprzyjemnie. Patrząc na dziobatą twarz Kirowa przypomniał
sobie, że sam też jest dziobaty.
- Towarzyszu Stalin - powiedział Kirow twardo - w dwudziestym piątym roku
organizacja leningradzka rzeczywiście głosowała na Zinowiewa. Ale przecież w
dwudziestym szóstym głosowała już na nas, na Komitet Centralny. To są szeregowi
członkowie partii, w dwudziestym piątym roku władze partyjne od góry do dołu namawiały
ich, a mówiąc szczerze, nakazały im głosować na kierownictwo leningradzkie, głosować
inaczej znaczyło - złamać dyscyplinę partyjną. Takie są, niestety, koszty centralizmu
demokratycznego, każda organizacja partyjna może w jakimś momencie pójść błędną
drogą za swoim kierownictwem. Szeregowi członkowie partii nie ponoszą tu żadnej winy i
karać ich za to nie mamy prawa.
- “Szeregowi członkowie partii” - Stalin uśmiechnął się ironicznie. - Źli to członkowie
partii, jeśli sekretarz rajkomu może ich nastawić przeciwko partii, przeciwko jej
Komitetowi Centralnemu. Leningradzcy komuniści wcale nie są tak naiwni, jak chcesz nam
to przedstawić. Przecież oni dotąd uważają swoje miasto za kolebkę rewolucji, a siebie za
awangardę rosyjskiej klasy robotniczej. A poza tym w Leningradzie pozostali nie tylko ci,
co głosowali zgodnie z zasadą dyscypliny partyjnej, ale i ci, co nakazali im tak głosować.
Oni też uchodzą za takich, co się pokajali, ale ich skrucha niczym się nie różni od skruchy
Zinowiewa i Kamieniewa, oni czekają na swój czas, zdają sobie sprawę, że ten czas może
nadejść przy najmniejszym zamieszaniu w partii, w kraju, w państwie. Wystarczy usunąć
mnie, ciebie, tego, tamtego z członków Biura Politycznego, żeby się takie zamieszanie
zaczęło, a oni nie omieszkają z niego skorzystać, to są wytrawni politycy. A wtedy nie będą
nas oszczędzać. Jeśli się dorwą do władzy, wykończą nas wszystkich. A ty im ufasz, bawisz
się w liberała, myślisz, że ci za to podziękują. Nie, mój drogi! Ty sobie przecież spacerujesz
po ulicach, w teatrze siedzisz na parterze. Jesteś nieostrożny, bardzo nieostrożny! Czyżbyś
tego nie rozumiał? Czy Biuro Polityczne ma podjąć specjalną uchwałę w sprawie ochrony
twojej osoby?
- Bardzo proszę nie podejmować żadnych uchwał - powiedział Kirow pośpiesznie. -
Moja ochrona jest wystarczająca i pewna.
- To ty tak myślisz - zaoponował Stalin - a Biuro Polityczne może mieć w tej sprawie
własne, odmienne zdanie. Istnieje określony regulamin ochrony członków Biura

Politycznego i ty jesteś jedyny, który ten regulamin łamie.
- Od ośmiu lat mieszkam w Leningradzie - powiedział Kirow - i w ciągu tych ośmiu lat
nic się nie stało. Nie było cienia niebezpieczeństwa.
- Wczoraj się nie stało, dzisiaj się nie stało, a jutro może się stać - zaoponował Stalin -
nic nie jest wieczne, nic nie jest nieskończone. Wraz z dojściem Hitlera do władzy sytuacja
zmieniła się zasadniczo. Teraz siły opozycyjne w naszym kraju znajdą oparcie w
militarystycznych dążeniach Niemiec. To prawda, że te militarystyczne dążenia są
skierowane przede wszystkim na Zachód, ale Zachód usiłuje zwekslować je na nas. Taki
obrót spraw może spowodować w kraju sytuację kryzysową. Kto przede wszystkim będzie
się starał ją wykorzystać? Siły opozycyjne... Jakie siły opozycyjne istnieją w naszym kraju?
Monarchiści? Kadeci? Eserowcy? Mieńszewicy? Ich już nie ma, zostali zmieceni na zawsze,
już się nie odrodzą, naród na zawsze związał się z ustrojem radzieckim. A to znaczy, że
jedyne niebezpieczeństwo stanowią siły opozycyjne wewnątrz ustroju radzieckiego,
weewnątrz partii. Co to są za siły? Trockiści, zinowiewowcy, bucharinowcy. Czy oni sami to
rozumieją? Niewątpliwie. A na razie manewrują. Ich głównym zadaniem jest - przetrwać,
zachować kadry. Jest ich mało? Kilka tysięcy osób? A ilu było nas, bolszewików, w
siedemnastym roku? Też kilka tysięcy. Ale umiejętnie wykorzystaliśmy sytuację i
zwyciężyliśmy. Jakie mamy podstawy, by sądzić, że tacy, jak Zinowiew, Kamieniew,
Bucharin, nie potrafią wykorzystać nadarzającej się okazji, skoro mają za sobą nie tysiące,
lecz setki tysięcy zamaskowanych zwolenników? Czy Zinowiewa nie poprą byli
mieńszewicy? Czy nie poprą Bucharina rozkułaczeni chłopi, eserowcy, kadeci? Oni
potraktują Zinowiewa i Bucharina jak trampolinę, figury tymczasowe, ale w konkretnej
sytuacji kryzysowej jedynie możliwe do przyjęcia, bo naród ich zna, partia ich zna. O tym,
że się kajali i przyznawali do błędów, nikt nie będzie pamiętał. Nie takie błędy popełnili w
siedemnastym roku Zinowiew i Kamieniew i co - wszystko im wybaczono, wszywtko
zapomniano. Trocki przez piętnaście lat prowadził walkę przeciwko Leninowi, a gdy
przeszedł na stronę bolszewików, natychmiast mu wszystko wybaczono, wszystko mu
zapomniano. Narodu nie interesuje przeszłość działacza politycznego, lecz to, co ten
działacz reprezentuje sobą dzisiaj, w danej chwili. Zinowiew, Kamieniew i Bucharin wiedzą
o tym doskonale - to jest elementarna strategia. Dla nich najważniejsze - przetrwać,
doczekać się swojej godziny. Pod tym względem są sprytniejsi od Trockiego. Trocki to
żaden polityk, szedł na całego i jego kadry też szły na całego, znamy ich wszystkich, mamy
ich na oku. Zinowiew i Bucharin są sprytniejsi, skapitulowali we właściwym czasie, nie
ujawnili swoich kadr, ich kadry przyczaiły się i każdej chwili mogą wystąpić. Jest ich dużo,

bardzo dużo: wszyscy obrażeni w partii, wszyscy obrażeni w kraju. Ogromny,
niebezpieczny potencjał. A “my” tymczasem ten potencjał oszczędzamy, chronimy go, nie
chcemy go krzywdzić.
- Macie na myśli Leningrad? - zapytał Kirow.
- Tak - odparł Stalin twardo. - Mam na myśli Leningrad jako niezwyciężony bastion
opozycji i towarzysza Kirowa, który tego bastionu nie chce zburzyć.
- To niezupełnie tak - zaoponował Kirow spokojnie. - Historia partii uczy nas też czegoś
innego. W partii zawsze istniały rozbieżne poglądy na strategię i taktykę, toczyły się spory i
dyskusje. Ale kiedy partia podejmowała decyzję, kończyły się dyskusje, opozycja
przestawała istnieć i nikogo z byłych opozycjonistów z partii nie usuwano. Wręcz
odwrotnie, Lenin dawał nam przykład życzliwego, koleżeńskiego stosunku do towarzyszy,
którzy mylili się w tej czy innej kwestii. Twierdzę z całkowitą odpowiedzialnością, że
żadnych zinowiewowców, trockistów, bucharinowców w organizacji leningradzkiej nie ma.
Czasami, rzecz jasna, stykamy się z antyradzieckimi, antypartyjnymi nastrojami, ale z
reguły dotyczy to środowisk burżuazyjnych i nie ma nic wspólnego z dawną opozycją. I
leningradzcy robotnicy-komuniści, którzy w dwudziestym piątym roku głosowali na
Zinowiewa, dawno już z Zinowiewem zerwali i zapomnieli o nim. Karać ich po upływie
ośmiu lat za to, że zgodnie z zasadami dyscypliny partyjnej głosowali na swoje
kierownictwo, nie mogę i nie będę. Jeśli uważacie, że moja polityka jest niesłuszna,
możecie mnie odwołać z Leningradu, ale jak długo będę w Leningradzie, tej polityki nie
zmienię.
Napięcie, które wyczuwało się przez cały czas w Stalinie, nagle opadło i Stalin
powiedział spokojnie, a nawet obojętnie:
- Partia nie może prowadzić w każdym mieście odrębnej polityki, partia prowadzi
jednakową politykę w całym kraju i każdy sekretarz obkomu powinien się tej polityce
podporządkować. Linia polityczna wobec byłych zinowiewowców zostanie omówiona na
posiedzeniu Biura Politycznego. Ale zanim to zrobimy, chciałbym, żebyś był ostrożny,
żebyś wziął pod uwagę moje ostrzeżenia. Zinowiewowcy uaktywniają się. Dysponuję
znacznie szerszymi informacjami niż ty, Siergieju Mironowiczu, jesteś zbyt ufny. Uważaj,
żeby cię twoja nadmierna ufność nie zawiodła.
- W jakim sensie?
- Ty widziałeś Zinowiewa i Kamieniewa tylko na trybunach zjazdów, a ja zjadłem z nimi
beczkę soli, z Kamieniewem byłem na zesłaniu. To kłamcy, łgarze, oszuści i faryzeusze. I ci
co stoją za nimi, też są kłamcami, łgarzami i faryzeuszami. Nie wierz im, oni są do

wszystkiego zdolni. I nienawidzą cię. Im więcej im będziesz potakiwać, tym więcej cię będą
nienawidzić. Nawiasem mówiąc, z tego między innymi powodu wolałbym, żebyś się
przeniósł do Moskwy. Jeżeli na twoje miejsce przyjdzie ktoś inny i też będzie sobie dobrze
radził, tamci zrozumieją, że tu chodzi nie tylko o towarzysza Kirowa, lecz o partię, że
leningradzcy komuniści nie idą po prostu za towarzyszem Kirowem, lecz za partią. I na
twojego następcę nie będą sobie ostrzyć zębów. Jesteś przecież sekretarzem KC i dawno już
powinieneś był przenieść się do Moskwy. Przeprowadzisz w Leningradzie likwidację
systemu kartkowego, żeby cię leningradczycy dobrze wspominali, niechaj to będzie twój, że
tak powiem, pożegnalny gest, i przenoś się do Moskwy.
Kirow spuścił oczy, powstrzymując wybuch wściekłości. Aluzja do tego, że jest żądny
popularności, była aż nadto wyraźna. Wszystko jasne: Stalin chce go zabrać z Leningradu,
chce go mieć na oku, w Moskwie, chce go sobie całkowicie podporządkować.
- Towarzyszu Stalin - powiedział - proszę mnie nie odwoływać z Leningradu, póki nie
zostanie zakończona przebudowa miasta. Ja ją zacząłem i ja chciałbym ją doprowadzić do
końca.
Ton wypowiedzi świadczył, że jest to jego decyzja ostateczna.
Stalin zrozumiał to i zapytał spokojnie:
- A kiedy powinna się zakończyć przebudowa?
- Spodziewam się, że pod koniec tej pięciolatki.
- No cóż - zażartował Stalin - postaramy się zakończyć pięciolatkę w ciągu czterech lat,
żeby cię jak najprędzej mieć w Moskwie.
        </p>
      </div>
      <hr>
      <div class="skills">
        <h2>My Skills.</h2>
        <div class="skill-row">
          <img class="computerPic" src="computer.png" alt="oops, something went wrong :/">
          <h3>Engineering and software development</h3>
          <p>I have experience in programming in Java and Python and ocasionally javascript.</p>
        </div>
        <div class="skill-row"><br>
          <img class="chessIcon" src="strategy.png" alt="">
          <h3>In the Free Time</h3>
          <p>In the free time I like to play chess. Feel free to challenge me at <a href="https://www.chess.com/member/marecl">chess.com</a>.
          I also enjoy any kind of outdoor activity like running, swimming and street workout as well as travelling and learning languages. 
          </p>
        </div>
      </div>
      <hr>
      <div class="contact-me">
        <h2>Get In Touch</h2>
        
        <p>Feel free to email me if you would like to talk about any of my interests or projects.</p>
      </div>
      <div class="button">
        <a class="butn" href="mailto:marcel.wilnicki@gmail.com">CONTACT ME</a>
      </div>
    </div>


    <div class="bottom-container">
      <a class="footer-link" href="https://www.linkedin.com/in/marcel-wilnicki-129b84171/">LinkedIn</a>
      <a class="footer-link" href="https://www.facebook.com/marcel.wilnicki">Facebook</a>
      <p class="footer">© 2021 Marcel Wilnicki.</p>
    </div>


  </body>

</html>
